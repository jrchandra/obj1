----------------------- Page 1-----------------------

YAVUNIVAKAVULEWA NI 
 MATANITU TUGALALA 
         O VITI 

----------------------- Page 2-----------------------

YAVUNIVAKAVULEWA NI 
 MATANITU TUGALALA 
        O VITI 

----------------------- Page 3-----------------------

                                             i 

       YAVUNIVAKAVULEWA NI MATANITU TUGALALA O VITI 

                                        LEWENA 
                                        ________ 

                                          IKAU 

                              WASE 1—NA MATANITU 

  1.     Na Matanitu Tugalala o Viti 
  2.     Cecere ni Yavunivakavulewa 
  3.     Vakadewataki ni Yavunivakavulewa 
  4.     Matanitu Vakavuravura 
  5.     Lewenivanua 

                           WASE 2—LAWA NI DODONU 

  6.     Na kena vakayagataki 
  7.     iVakamacala ni Wase qo 
  8.     Dodonu ni bula 
  9.     Dodonu ni galala ni tamata 
  10.    Galala  mai  na  veivakabobulataki,  cakacaka  veivakasaurarataki,  kei  na  
         veivolitaki vakabutobuto ni tamata 
  11.    Galala mai na veivakalolomataki kei na itovo lolovira 
  12.    Galala mai na veivakasaqarai kei na veivesu vakailoa 
  13.    Dodonu ni tamata tauri vakavesu kei na tamata vesu vakawawa 
  14.    Dodonu ni tamata beitaki 
  15.    Vakayagataki ni mataveilewai se mataveivaqaqai 
  16.    Dodonu ni tamata me baleta na vakatulewa ni vakailesilesi ni matanitu kei na  
         vakatulewa ni veiqaravi raraba vakalawa 
  17.    Galala ni vosa doudou, kena matanataki kei na vakauitukutuku 
  18.    Galala ni soqoni 
  19.    Galala ni vakaisoqosoqo 
  20.    Veimaliwai vakacakacaka 
  21.    Galala ni veitosoyaki kei na vakaitikotiko 
  22.    Galala ni sokalou, rai vakayalo kei na vakabauta 
  23.    Dodonu vakapolitiki 
  24.    Dodonu kei na galala yadua 
  25.    Vakayagataki ni itukutuku 
  26.    Dodonu ni tamata me qaravi vakatautauvata ena mata ni lawa kei na galala  
         mai na veivakaduiduitaki 
  27.    Galala mai na kena tauri vakalawa se tauri vakaveitalia na iyau 
  28.    Dodonu ni taukeni kei na taqomaki ni qele ni iTaukei, Rotuma kei na Rabi 
  29.    Taqomaki ni taukeni kei na gagadre ni vakayagataki qele 
  30.    Dodonu  ni  itaukei  ni  qele  ena  kena  wasei  vakadodonu  na  isau  ni  kena  
         vakayagataki na iyaubula 

----------------------- Page 4-----------------------

                                              ii 

  31.     Dodonu ni vuli 
  32.     Dodonu ni vakaitavi ena bula vakailavo 
  33.     Dodonu ni cakacaka kei na isau e veiganiti 
  34.     Dodonu ni tamata yadua me vakayagataka na veimataqali sala ni veitosoyaki 
  35.     Dodonu ni veivakavaletaki kei na tikosavasava 
  36.     Dodonu ni vakarautaki vakamatau ni kakana kei na wainigunu 
  37.     Dodonu ni tamata yadua me vakarautaki vua na veivuke raraba 
  38.     Dodonu ni tikobulabula 
  39.     Galala mai na veivakatalai vakaveitalia 
  40.     Dodonu ni tamata me baleta na veikabula 
  41.     Nodra dodonu na gone 
  42.     Dodonu ni lewenivanua e vakaleqai vakayago 
  43.     Yalani ni dodonu ena gauna ni tikoleqa vakamatanitu 
  44.     Dodonu ni tamata kevaka e vakaleqai na nona dodonu e virikotori ena Lawa  
          ni Dodonu 
  45.     Matabose ni Dodonu ni Tamata kei na Valuti ni Veivakaduiduitaki 

                               WASE 3—NA PALIMEDI 

                     Tabana A—KAUKAUWA NI BULI LAWA 

  46.     Na lewa ni buli lawa kei na kaukauwa ni Palimedi 
  47.     Taurivaki na kaukauwa ni buli lawa 
  48.     Veitokoni ni Peresitedi 
  49.     Taurivaki ni lawa 
  50.     Lawasau kei na lawa veitikivi 
  51.     Kaukauwa ni Palimedi me baleta na veidinadinati kei na veimatanitu  

                                  Tabana B—LEWENA 

  52.     Lewenipalimedi 
  53.     iWalewale ni veidigidigi veiraurau 
  54.     iDabedabe ena Palimedi 
  55.     Dodonu ni veidigidigi kei na volayaca 
  56.     Mata vakaturi ni veidigidigi i na Palimedi 
  57.     Mata vakaturi era vakailesilesi ni valenivolavola ni lewenivanua 
  58.     Gauna ni Palimedi 
  59.     iVakaro tabaki ni veidigidigi 
  60.     Tikinisiga ni veivakaturi 
  61.     Tikinisiga ni Veidigidigi 
  62.     Bokoci totolo ni Palimedi 
  63.     Lala ni idabedabe ena Palimedi 
  64.     Mata vakaturi tarava me tawana na itutu lala 
  65.     iTutu lala 
  66.     Mataveilewai ni Kudru ni Veidigidigi 
  67.     Bose ni Palimedi 

----------------------- Page 5-----------------------

                                                iii 

  68.       iWiliwili vakabau 
  69.       Na Veidigidigi 
  70.       Veikomiti 
  71.       iTuvatuva ni Palimedi 
  72.       iVolanikudru, galala ni vakaitavi ni lewenivanua 
  73.       Kaukauwa, dodonu, galala kei na itotogi 
  74.       Kaukauwa ni kaci ivakadinadina 

      Tabana C—NA MATABOSE KEI NA VEITABANA VAKACAKACAKA 

  75.       Matabose ni Veidigidigi 
  76.       iLiuliu ni Veidigidigi 
  77.       Sipika kei na iVukevuke ni Sipika ni Palimedi 
  78.       iLiuliu ni iToniveisaqa 
  79.       Vunivola Levu ni Palimedi 
  80.       iSau ni Veiqaravi 

                    WASE 4—NA VEILIUTAKI VAKAMATANITU 

                                Tabana A—NA PERESITEDI 

  81.       Na Peresitedi e Viti 
  82.       Peresitedi e vakatulewa ena ivakasala 
  83.       iVakatagedegede me digitaki kina na Peresitedi 
  84.       Digitaki ni Peresitedi 
  85.       Gauna kei na isau ni veiqaravi 
  86.       Bubului 
  87.       Kere vakacegu 
  88.       Navosavakadua me na veisosomitaki vua na Peresitedi 
  89.       Vagalalataki mai valenivolavola 

                                   Tabana B—BOSEYACO 

  90.       Matanitu Veiliutaki 
  91.       Boseyaco 
  92.       Valenivolavola ni Paraiminisita 
  93.       Digitaki ni Paraiminisita 
  94.       Mosoni ni tawa veivakabauti 
  95.       Digitaki ni Minisita 
  96.       Vunilawa 

                                WASE 5—MATAVEILEWAI 

Tabana A—NA MATAVEILEWAI KEI NA VAKAILESILESI NI MATAVEILEWAI 
  
  97.       Kaukauwa kei na tuvakaikoya ni mataveilewai 
  98.       Mataveilewai Cecere 

----------------------- Page 6-----------------------

                                             iv 

  99.     Mataveilewai ni Rogokudru 
  100.    Mataveilewai e Cake 
  101.    Mataveilewai e Ra 
  102.    Mataveilewai lalai tale e so 
  103.    Lawa kei na ivakarau ni mataveilewai 
  104.    Matabose Veiqaravi ni Mataveilewai 
  105.    Veika me rawati ena veidigitaki 
  106.    Digitaki ni Daunilewa 
  107.    Veidigitaki tale e so 
  108.    Vakailesilesi ena tabana ni mataveilewai 
  109.    Bubului 
  110.     Gauna ni veiqaravi 
  111.    Vu  ni  vakacegui  ni  Navosavakadua  kei  na  Peresitedi  ni  Mataveilewai  ni  
          Rogokudru 
  112.    Vu ni vakacegui ni vakailesilesi ni mataveilewai  
  113.    iSau ni vakailesilesi ni mataveilewai 

                Tabana B—NA TABANA NI LAWA TUVAKAIKOYA 

  114.    Matabose ni Lawa Tuvakaikoya 
  115.    Matabose Tuvakaikoya e Valuta na Cakacaka Butobuto 
  116.    Daunilawa Levu 
  117.    Daireketa ni Veibeitaki ni Matanitu 
  118.    Matabose ni Veivuke Vakalawa 
  119.    Matabose ni Veivosoti 
  120.    Mataveivaqaqai ni Kudru ni Cakacaka Vakamatanitu 
  121.    Matabose ni Veiqaravi Vakadodonu kei na Veiqaravi Savasava 
  122.     iTutu tawani 

                     WASE 6—VEIQARAVI VAKAMATANITU 

                     Tabana A—CAKACAKA VAKAMATANITU 

  123.     Veika me vakabibitaki ka rokovi 
  124.    Mera lewenivanua tudei na cakacaka vakamatanitu 
  125.    Matabose ni Cakacaka Vakamatanitu 
  126.     iTavi ni Matabose ni Cakacaka Vakamatanitu 
  127.     Vunivola tudei 
  128.     Digitaki ni Mata e Vanuatani 

                      Tabana B—TABANA NI VEITAQOMAKI 

  129.    Tabana ni Ovisa 
  130.    Tabana ni Veivakadodonutaki e Viti 
  131.    Tabana ni Mataivalu e Viti 

----------------------- Page 7-----------------------

                                             v 

   Tabana C—MATABOSE NI VALENIVOLAVOLA NI YAVUNIVAKAVULEWA 

  132.      Matabose ni Valenivolavola ni Yavunivakavulewa 
  133.      iTavi ni Matabose ni Valenivolavola ni Yavunivakavulewa 

Tabana D—YAVU NI CAKACAKA ENA VALENIVOLAVOLA NI LEWENIVANUA 

  134.      Vakayagataki 
  135.      iVakarau kei na iwalewale ni valenivolavola 
  136.      iSau kei na oco 
  137.      Vu ni vakacegui mai na nona itutu 
  138.      Qaravi ni itavi ni matabose kei na mataveivaqaqai 

                  WASE 7—IYAU KEI NA KENA VAKAYAGATAKI 

  139.      Rawati ni iyau 
  140.      Umailavo Cokovata ni Matanitu 
  141.      Me vakadonui vakalawa na vakayagataki ilavo 
  142.      Kaukauwa me vakayagataki na ilavo ni bera na veivakadonui vakalawa 
  143.      E gadrevi na veivakadonui ni Minisita ena wasewasei ni ilavo se na musu  
            ivakacavacava 
  144.      iTuvatuva ni ilavo vakayabaki 
  145.      Veivakadeitaki vakailavo ni Matanitu 
  146.      Vakamatatataki na ilavo ni lewenivanua 
  147.      Yavu ni kena vakayagataki na Umailavo Cokovata ni Matanitu me baleta e  
            so na isau kei na oco 
  148.      Vakadonui ni kena vakayagataki na Umailavo Cokovata ni Matanitu ena so  
            tale na inaki 

                       WASE 8—VEIQARAVI VAKADODONU 

                        Tabana A—IVAKARAU NI CAKACAKA 

  149.      iVakarau ni cakacaka 

                         Tabana B—GALALA NI ITUKUTUKU 

  150.      Galala ni tukutuku 

                             Tabana C—DAUNIFIKA LEVU 

	 151.	  Daunifika	Levu 
	 152.	  iTavi	ni	Daunifika	Levu 

                    Tabana D—BAQE NI MAROROI ILAVO E VITI 

  153.      Baqe ni Maroroi iLavo e Viti 

                WASE 9—KAUKAUWA ENA GAUNA NI TIKOLEQA 

  154.      Tikoleqa vakamatanitu 

----------------------- Page 8-----------------------

                                            vi 

                          WASE 10—VEIVAGALALATAKI 

  155.    Tomani na veivagalalataki me vaka e virikotori ena Yavunivakavulewa 1990 
  156.    Tomani ni veivagalalataki me vaka e virikotori ena Dikiri ni Yalani ni Veika  
          e Lavaki Me Qaravi Kina Na Veika Vakapolitiki 2010 
  157.    Veivagalalataki tale e so 
  158.    Vakadeitaki ni veivagalalataki 

              WASE 11—VEISAUTAKI NI YAVUNIVAKAVULEWA 

  159.    Veisautaki ni Yavunivakavulewa 
  160.    iWalewale ni kena veisautaki 
  161.    Veisau ena Yavunivakavulewa ni se bera na ika31 ni Tiseba, 2013 
  
        WASE 12—ITEKITEKIVU, IVAKAMACALA, BOKOCI KEI NA  
                                 KENA IDEWADEWA 

          Tabana A—ULUTAGA LAILAI KEI NA KENA ITEKITEKIVU 

  162.    Ulutaga lailai kei na kena itekitekivu 

                            Tabana B—IVAKAMACALA 

  163.    iVakamacala 
                                 Tabana C—BOKOCI 

  164.    Bokoci 

                              Tabana D—IDEWADEWA 

  165.    Valenivolavola ni Peresitedi 
  166.    Paraiminisita kei na Minisita ni Boseyaco 
  167.    Vakailesilesi   ena   valenivolavola   ni   lewenivanua   se   na   Matabose   ni  
          Valenivolavola ni Yavunivakavulewa 
  168.    Veika vakailavo 
  169.    iTavi ni Palimedi kei na Sipika 
  170.    Veidigidigi 
  171.    Veisosomitaki ni valenivolavola 
  172.    Taqomaki ni dodonu kei na kena itavi 
  173.    Taqomaki ni lawa 
  174.    Veilewai vakalawa 

          IKURI 

          VOSA VAKADEWATAKI NI YAVUNIVAKAVULEWA  
                                          ________ 

----------------------- Page 9-----------------------

                                            1 

                                            IKAU 

O KEIMAMI NA LEWEI VITI,  

      ROKOVA na itaukei ni vanua se kawa itaukei, na nodra taukena na kedra qele, na  
      nodra itovo, ivakarau kei na vosa;  

      ROKOVA na itaukei ni vanua o Rotuma, mai na yanuyanu o Rotuma, na nodra  
      taukena na kedra qele, nodra itovo, ivakarau kei na vosa; 

      ROKOVA na kawatamata era mai cakacaka mai Idia ni se qali tu vakaPeretania, kei  
      na	Pasifika,	na	nodra	itovo,	ivakarau	kei	na	vosa;	ka 

      ROKOVA na kawatamata era mai tiko e Viti, na nodra itovo, ivakarau kei na vosa;  

TUSANAKA nida sa kai Viti eda sa dua bau na umatamata;  

ROKOVA na Yavunivakavulewa ni lawa cecere duadua ni noda vanua ka vakarautaka na  
ituvatuva ni kena qaravi na Matanitu kei ira na lewei Viti;  

CUQENA na rokovi kei na taqomaki ni dodonu ni lewenivanua kei na dokai ni itovo ni  
lewenivanua;  

TUSANAKA na noda maroroya na lawa, galala vakamatanitu kei na veitaqomaki, bula  
raraba kei na bula vakailavo, kei na taqomaki ni veikabula; ka 

VAKADEITAKA  NA  YAVUNIVAKAVULEWA  QO  ME  BALETA  NA  VANUA  O  
VITI. 

----------------------- Page 10-----------------------

                                                  2 

                                  WASE 1—NA MATANITU 

                                     Na Matanitu Tugalala o Viti 
       1.  Na Matanitu Tugalala o Viti e matanitu tuvakaikoya, yavutaki ena— 

          (a)   dua bau na umatamata kei na duavata vakalewenivanua; 

          (b)  rokovi na dodonu ni tamata yadua, galala kei na lawa; 

          (c)   mataveilewai e tuvakaikoya, nuitaki, sega ni vakatabakidua vua e dua, ka  
               rawa nida vakayagataka na veiqaravi ni mataveilewai;  

          (d)   qaravi  vakatautauvata  ni  lewenivanua  era  sega  ni  rawaka,  yavutaki  ena  
                veika e vakabibitaki ena tikina qo, kei na Lawa ni Dodonu ni Tamata me  
                vaka e virikotori ena Wase 2; 

          (e)  rokovi  kei  na  dokai  ni  tamata  yadua,  na  dina,  na  qaravi  itavi,  kei  na  
                veitokoni; 

          (f)   na ivakarau ni veiliutaki vinaka, okati kina na wasei se yalani ni kaukauwa  
                vakalawa; 

          (g)   cakacaka vakadodonu kei na veirogocitaki ni cakacaka; kei na 

          (h)   maroroi kei na taqomaki ni veikabula. 

                                     Cecere ni Yavunivakavulewa 
      2.—(1)  Na Yavunivakavulewa qo e lawa cecere duadua ni Matanitu. 

      (2)  Ia kevaka e dua tale na tikina ena Yavunivakavulewa qo e yalana e dua na lawa  
e sega ni salavata kei na Yavunivakavulewa qo, ena sega ni vakabau. 

      (3)  Na itavi e vakarota na Yavunivakavulewa qo e dodonu me vakamuri ka rokovi  
vei ira kece na kai Viti kei na Matanitu, oka kina na tamata cakacaka ena valenivolavola  
ni lewenivanua, kei na itavi e vakarota na Yavunivakavulewa qo me vakayacori. 

      (4)  Na Yavunivakavulewa  qo  e  dodonu  me  vaqaqacotaka  na  mataveilewai  me  
vakadeitaka na— 

          (a)   lawa kei na ivakarau me salavata na Yavunivakavulewa qo; 

          (b)   maroroi na dodonu kei na galala; kei na 

          (c)   qaravi ni itavi ena Yavunivakavulewa qo. 

      (5)  Na Yavunivakavulewa qo e sega ni rawa ni bokoca se vakarubeca e dua na  
tamata, ka rawa ga ni veisautaki ena iwalewale e virikotori ena Wase 11. 

----------------------- Page 11-----------------------

                                                   3 

       (6)  E cala vakalawa na kena sagai me vakaduri e dua na Matanitu ka sega ni vakarota  
na Yavunivakavulewa qo, kei na— 

          (a)   veika e navuci me vakavotukanataka na sasaga qo ena sega ni vakabau se  
                wili; ka 

          (b)   na sega ni dua na lawa me na vagalalataka e dua na tamata e navuca se  
                vakayacora na cakacaka qo. 

                                   Vakadewataki ni Yavunivakavulewa 
       3.—(1)  Ke  dua  na  tamata  e  vakadewataka  se  taurivaka  na Yavunivakavulewa  
qo, me tokona na inaki kei na kena yavu, oya me rokovi na tamata yadua ka me kua na  
veivakaduiduitaki. 

       (2)  Ke dua na lawa e sega ni salavata kei na Yavunivakavulewa qo, na mataveilewai  
me na vakarautaka e dua na kena ivakavakadewa vakalawa me veiganiti kei na veika e  
virikotori ena Yavunivakavulewa qo. 
  
       (3)  Me  taurivaki  na Yavunivakavulewa  qo  ena  vosa  vakaPeretania  ia  me  na  
vakarautaki tiko na kena vakadewa vakaiTaukei kei na kena vakaIdia. 

       (4)  Kevaka e dua na tiki ni Yavunivakavulewa qo e duidui na kena ibalebale ena  
vosa vakaiTaukei kei na kena vakaIdia me na vakabau na vosa vakaPeretania. 

                                        Matanitu Vakavuravura 
      4.—(1)  Na  galala  ni  vakabauta  vakalotu  me  vaka  e  sa  vakadonui  ena  Lawa  ni  
Dodonu ni Tamata, e yavu ni ivakavuvuli e Viti. 

       (2)  Na vakabauta vakalotu e ka ni tamata yadua. 

       (3)  E sega ni okati vata na lotu kei na Matanitu, e kena ibalebale ya ni— 

          (a)   na  Matanitu  kei  ira  na  vakailesilesi  ni  valenivolavola  ni  lewenivanua  e  
                dodonu mera rokova na veimatalotu kece; 

          (b)   na Matanitu kei ira na kena vakailesilesi ni valenivolavola ni lewenivanua  
                mera kua ni vakatulewataka e dua na vakabauta vakalotu; 

          (c)   na Matanitu kei ira na kena vakailesilesi ni valenivolavola ni lewenivanua  
                mera kua ni totaka e dua na matalotu, isoqosoqo lotu, se mata vakabauta,  
                oka tale ga kina na vakabauta sega ni yavutaki vakalotu; ka 

          (d)   me kua ni dua na tamata me vakayagataka na nona vakabauta vakalotu me  
                vakacala vakalawa na Yavunivakavulewa qo se dua tale na lawa tabaki. 

----------------------- Page 12-----------------------

                                                    4 

                                              Lewenivanua  
       5.—(1)  Na lewenivanua taucoko e Viti era vakatokai mera kai Viti. 

       (2)  Ia kevaka e dua tale na tikina ena Yavunivakavulewa qo e yalana, na kai Viti  
taucoko era tautauvata ka dua na umatamata, kena ibalebale nira tautauvata— 

          (a)   ena nodra taqomaki ena dodonu ni tamata yadua, vakayagataka na galala ni  
                lewenivanua e Viti; ka 

          (b)   yavutaki ena itavi vakalewenivanua. 

       (3)  Na tauri ivolatara mo lewenivanua e Viti, e rawa ga ni vakayacori kevaka o  
sucu, volai se o sa dede na nomu mai tiko i Viti. 

       (4)  Na  lewenivanua  e Viti  ena  rawa  mera  taukena  e  vicavata  na  ivolatara  ni  
lewenivanua tudei ni vanuatani, kena ibalebale— 

          (a)   ena rawa mo lewenivanua tudei e vanuatani, o se oka tiko ga mo lewenivanua  
                e Viti, vakavo sara ke o kerea me boko na nomu lewenivanua e Viti; 

          (b)   ke dua a lewenivanua tu e Viti qai sa bokoci ni kerea me lai lewenivanua e  
                vanuatani, ena rawa ni volai tale me lewenivanua e Viti, ka maroroya tiko  
                na nona lewenivanua e vanuatani vakavo ke sega ni vakadonuya na lawa ni  
                vanua ya; kei na 

          (c)   dua e sa mai lewenivanua e Viti, ena rawa vua me taukena tiko ga na nona  
                lewenivanua ena vanua taumada vakavo ke sega ni vakadonuya na lawa ni  
                vanua ya. 

       (5)  Na lawa tabaki e dodonu me vakamacalataka— 

          (a)   na rawati ni volatara ni lewenivanua kei na iwalewale ni nona lewenivanua  
                e Viti e dua na tamata; 
  
          (b)   na  ituvatuva  ni  kena  vakarautaki  na  ivolatara  ni  lewenivanua  ena  ivola  
                kerekere se na dede ni nona tiko e Viti; 

          (c)   na iwalewale ni curuvanua se vakaitikotiko e Viti;  

          (d)   na ituvatuva me vakadeitaka na lewenivanua e Viti;  

          (e)   na lawa me cakacakataki kina na balavu ni gauna me tiko kina e Viti, ena  
                qai vakatautaki kina na soli vua ni ivolatara me lewenivanua; 

          (f)   na ituvatuva ni kena vakasukai se bokoci na ivolatara ni lewenivanua tudei;  
                kei na 

          (g)   veika  tale  e  so  e  gadrevi  ena  kena  vakadeitaka  na  soli  ni  ivolatara  ni  
                lewenivanua. 

----------------------- Page 13-----------------------

                                               5 

                              WASE 2—LAWA NI DODONU 

                                      Na kena vakayagataki 
      6.—(1)  Na Wase qo e kovuta na tabana ni bulilawa, mataveilewai kei na veiliutaki  
vakamatanitu, okati kina na tamata cakacaka ena valenivolavola ni lewenivanua. 

      (2)  Na Matanitu kei na tamata cakacaka ena valenivolavola ni lewenivanua e dodonu  
mera doka, maroroya, vakadewataka ka muria na dodonu kei na galala e virikotori ena  
Wase qo. 

      (3)  E dua na tiki ni Wase qo e kovuta na tamata se matakabani, okati kina— 

         (a)   na dodonu se galala e virikotori ena tiki ni Wase qo; kei na 

         (b)   vakatatabu se itavi e virikotori ena tiki ni Wase qo. 

      (4)  Na matakabani e tu vua na dodonu kei na galala me vaka e virikotori ena Wase  
qo, me yacova na kena iyalayala e vakatarai me vakayagataki kina na dodonu se na galala  
qo ka na vakatautaki tale ga ena ituvaki ni matakabani.  

      (5)  Na dodonu kei na galala e vakamacalataki ena Wase qo ena rawa ni yalani ena— 

         (a)   so na vanua vakarautaki se vakadonui (veitalia ke virikotori ena lawa tabaki  
               se sega) ena tiki ni dodonu se galala ena Wase qo; 

         (b)   so na vanua vakarautaki se vakadonui ena dua na tikina vakarautaki ena  
               Yavunivakavulewa qo; se 

         (c)   so na vanua e sega ni vakarautaki se vakadonui (veitalia ke virikotori ena  
               lawa tabaki se sega) ena tiki ni dodonu se galala ena Wase qo; ia e gadrevi  
               ka  tauyavutaki  vakalawa  se  vakarautaki  ena  dua  na  lawa  se  vakadonui  
               vakalawa se vakayacori ena veivakadonui vakalawa.  

      (6)  Kevaka e dua tale na tikina ena Yavunivakavulewa qo e yalana, na Wase qo e  
okati kina na lawa taucoko ena gauna sa taurivaki kina na Yavunivakavulewa qo. 

      (7)  Kevaka e dua tale na tikina ena Yavunivakavulewa qo e yalana, na lawa buli,  
na veiqaravi kei na lewa e tau ni sa taurivaki na Yavunivakavulewa qo, era na vakarurugi  
ena Wase qo. 

      (8)  Na Wase  qo  e  kovuta  na  veika  e  yaco  ena  taudaku  ni  vanua  o Viti,  ia  e  
vakayalayala ga ena kaukauwa ni lawa. 

----------------------- Page 14-----------------------

                                                  6 

                                       iVakamacala ni Wase qo 
      7.—(1)  Ena iKuri ni veika e toqai ena tikina 3, na veigauna kece e vakamacalataki  
se vakayagataki kina na Wase qo, na mataveilewai, mataveivaqaqai se dua na matabose  
se tabacakacaka e cake— 

          (a)   e dodonu me tutaka ka vakamacalataka na ivalavala ni bula ni tu galala e  
               rokovi kina na bula ni tamata, duavata kei na dodonu; kei na  

          (b)  ke yaga, me rawa ni vakasamataka tale ga na lawa levu kei vuravura e rawa  
                ni vakayagataki ena maroroi ni dodonu kei na galala ena Wase qo. 

      (2)  Na Wase qo e sega ni cakitaka se tarova na kena kilai na dodonu se galala e  
umani ena lawa raraba se lawa tabaki, vakavo ke sega ni duavata kei na lawa ena Wase  
qo. 

      (3)  E dua na lawa e yalana na dodonu kei na galala e vakamacalataki ena Wase  
qo, e sega ni kena ibalebale ni sega na kena kaukauwa ni sa veicalati kei na iyalayala e  
dusimaka na Wase qo, kevaka e rawa ni vakaukauwataki na yalani ni kena vakamacalataki,  
me kua kina ni sivia na iyalayala e dusimaka na Wase qo. Ena tikina oya, e dodonu me  
vakaukauwataki na yalani ni kena ivakamacala. 

      (4)  Ena gauna e vakatulewataki kina e dua na lawa raraba, na mataveilewai e dodonu  
me vakayagataka se, kevaka e gadrevi, me bulia na lawa raraba ena ivakarau e doka na  
dodonu kei na galala me vaka e virikotori ena Wase qo. 

      (5)  Na kena vakasamataki me vakayagataki na Wase qo ena dua tale na lawa, e  
dodonu vua na mataveilewai me vakamacalataka na Wase qo me veiganiti kei na lawa  
qo, okati kina na kena revurevu vua na tamata yadua se ilawalawa. 

                                           Dodonu ni bula 
      8.  Na tamata yadua e tu vua na dodonu me bula, ka me kua ni kautani vakaveitalia  
na nona bula. 

                                     Dodonu ni galala ni tamata  
      9.—(1)  E sega ni dodonu me vakuwai e dua mai na nona galala, vakavo— 

          (a)   ena inaki ni kena sa vakayacori na vakatulewa ni mataveilewai e Viti se dua  
               tale na vanua ena vuku ni cala vakalawa; 

          (b)   ena  inaki  ni  kena  vakayacori  na  vakatulewa  mai  na  mataveilewai  ka  
               totogitaka  e  dua  ena  saqati  ni  mataveilewai  se  dua  tale  mai  na  dua  na  
                mataveilewai se mataveivaqaqai; 

          (c)   ena  inaki  ni  kena  vakayacori  na  vakatulewa  mai  na  mataveilewai  a  
                vakayacora  na  veilewai  me  rawata  na  veika  e  vinakati  me  vakayacori  
                vakalawa vua e dua; 

          (d)   ena inaki ni nona kau mai e dua ena mataveilewai me rawa ni tau vua na  
                lewa; 

----------------------- Page 15-----------------------

                                                  7 

          (e)  kevaka e kilakasamitaki ni vakayacora e dua na cala vakalawa; 

          (f)   ena veivakadonui ni itubutubu se dauniveisusu se mai na dua na vakatulewa  
                ni mataveilewai vua e dua, ena inaki ni nona bula se veika vakavuli ni bera  
                ni yabaki 18; 

          (g)   ena inaki ni kena tarovi na mate veitauvi se mate veidewavi;  

          (h)   ena   inaki   ni   nona   maroroi   e   dua,   qaravi   se   taqomaki   ni   itikotiko  
               kevaka e kilakasamitaki ni leqa ni vakasama, leqa ni waigaga se wai ni  
                veivakamatenitaki se tamata dau kerekere; se 

          (i)   ena inaki ni kena taqomaki me kua ni dua e curu vakailoa e Viti se na kena  
                nakiti me vakatalai se vakautani vakalawa mai Viti. 

      (2)  Na wasetiki (1)(c) e sega ni vakatara e dua na mataveilewai me tauca na ivakaro  
me cakitaki kina e dua mai na nona galala, ena kena sega ni saumi na ilavo ni veiqaravi,  
dinau, itotogi se ivakacavacava, vakavo ke raica na mataveilewai ni a nakita o koya me  
kua ni sauma, ia a rawa ni sauma. 

      (3)  Kevaka e dua e tauri tiko vakavesu me vaka na kaukauwa e tiko ena gauna ni  
tikoleqa vakamatanitu— 

          (a)   e dodonu me soli vua ena kena gauna totolo duadua ena loma ni 7 na siga  
                mai na gauna e tauri kina vakavesu e dua na itukutuku volai ena vosa e kila  
               ka vakamatatataki kina na yavu ni nona vesu;  

          (b)   e dodonu me soli vua na gauna me veitalanoa ka me sikovi mai vei— 

                 (i)   watina, itokani se wekana voleka;  

                 (ii)  e dua na daunilawa;  

                 (iii)  daunivakasala vakalotu se dauveiqaravi ni bula raraba; kei na  

                 (iv)  dua na vuniwai; 

          (c)   e dodonu me soli vua e dua na vanua matau me veitalanoa kina kei na  
                daunilawa e digitaka o koya;  

          (d)   na tauri vakavesu ni tamata e dodonu me dikeva na mataveilewai ena loma  
                ni 1 na vula, kei na gauna lavaki ia me kua ni sivia e dua na vula; kei 

          (e)   na kena dau dikevi tale na tauri vakavesu ena mataveilewai e dodonu vua e  
                dua me matataki koya ga mai se matataki mai vua e dua na daunilawa.  

      (4)  Kevaka e mani dikevi tale na tauri vakavesu ni tamata me vaka e vakamacalataki  
ena wasetiki (3), na mataveilewai me na vakatulewataka na kena tomani na nona vesu. 

----------------------- Page 16-----------------------

                                                   8 

Galala mai na veivakabobulataki, cakacaka veivakasaurarataki, kei na veivolitaki vakabutobuto ni tamata 
       10.—(1)  Na  tamata  e  sega  ni  dodonu  me  vakayacori  vua  na  cakacaka  ni  
veivakabobulataki se veivakasaurarataki se na veivolitaki vakabutobuto ni tamata.  

       (2)  Na  “cakacaka ni veivakasaurarataki” ena tikina qo, e sega ni oka kina— 

          (a)   na cakacaka e dodonu me vakayacori ena itotogi se ivakaro e tauca e dua  
                na mataveilewai;  

          (b)   na  cakacaka  e  dodonu  me  cakacakataka  e  dua  ka  tiki  ni  kena  itotogi  e  
                valeniveivesu,   kevaka   e   cakacaka   ni   tikobulabula   se   taqomaki   ni  
                valeniveivesu; se 

          (c)   na cakacaka e dodonu me cakava e dua ena tabana ni veitaqomaki me vaka  
                ni tiki ni nona itavi.  

                          Galala mai na veivakalolomataki kei na itovo lolovira 
       11.—(1)  Na tamata taucoko e tu vua na dodonu me galala mai na veivakararawataki  
vakayago, vakavakasama se vakayalo kei na dodonu me galala mai na veivakalolomataki,  
itovo lolovira, se ivalavala se totogitaki vakaca.  

       (2)  Na tamata taucoko e tu vua na dodonu ni nona taqomaki, wili kina na galala mai  
na veivalavala kaukauwa mai vale, koronivuli, vanua ni cakacaka se dua tale na vanua. 

       (3)  Na tamata taucoko e tu vua na dodonu me kua ni vakayacori vua e dua na  
ivakarau ni vakadidike se vakadidike vakavuniwai, se ivalavala e sega ni vakarota na  
mataveilewai se a sega ni kerei na nona veivakadonui, se kevaka e sega ni rawa ni solia  
na nona veivakadonui qai sega ni kerei na veivakadonui ni itubutubu se dauniveisusu.  

                          Galala mai na veivakasaqarai kei na veivesu vakailoa  
       12.—(1)  Na  tamata  taucoko  e  tu  vua  na  dodonu  ni  nona  taqomaki  mai  na  
veivakasaqarai vakailoa kei na vesu vakailoa ni nona iyau. 

       (2)  Na  veivakasaqarai  se  na  veivesu  vakailoa  e  sega  ni  vakatarai  vakavo  ke  sa  
vakatarai vakalawa. 

                     Dodonu ni tamata tauri vakavesu kei na tamata vesu vakawawa 
       13.—(1)  Na tamata e vesu se vesu vakawawa, e tu vua na dodonu me— 

          (a)   tukuni ena kena gauna totolo duadua, ena vosa e kila— 

                 (i)    na vu ni nona vesu se vesu vakawawa kei na matailalai ni itotogi ena  
                        tau vua;  

                 (ii)   na nona dodonu oya me kua ni vakamacala se sauma e dua na taro;  
                        kei na  

                 (iii)  veika ena yaco ke vakamacala se sauma e dua na taro; 

----------------------- Page 17-----------------------

                                            9 

         (b)  kua ni vakamacala se sauma e dua na taro; 

         (c)  veitalanoa taurua kei na daunilawa e sa digitaka ena vanua e vesu tu kina  
              vakawawa, me na vakasalataki ena gauna totolo duadua. Ia, kevaka ena  
              sega ni sauma rawa e dua na daunilawa, ia ena vuku ni lewa dodonu e  
              gadrevi me dua na daunilawa, me vakarautaki mai na Matabose ni Veivuke  
              Vakalawa; 

         (d)  kua ni vakasaurarataki mera vakatusa se vakadinadinataka na itukutuku e  
              rawa ni vakayagataki me beitaki kina; 

         (e)  nodra wasei tani mai vei ira na totogitaki tiko, na gone lalai me wasei tani  
              mai vei ira na qase vakavo ke sega ni vinaka vua na gone; 

         (f)  na kau yani ena mataveilewai ena gauna totolo duadua, ia me kua ni lailai  
              mai na 48 na aua mai na gauna e vesu kina, ke sega ni rawa, ena kena gauna  
              totolo duadua; 

         (g)  ena imatai ni nona rairai ena mataveilewai, me na beitaki se vakasalataki  
              ena vu ni kena tosoi na nona vesu vakawawa se na nona talaci; 

         (h)  na talaci ena dua na lewa matau, me yacova na gauna ena beitaki se veilewai  
              tale kina, vakavo kevaka na lewa dodonu e gadreva me kua ni talaci; 

         (i)  me  bolea  vakalawa  na  nona  vesu  vakawawa  ena  mataveilewai,  ke  cala  
              vakalawa na veivesu, me na talaci; 

         (j)  na ivakarau ni totogi me salavata kei na ivakarau matau e dau vakayacori  
              vei  keda  na  tamata,  wili  kina  na  vakaukauwa  yago  wasoma,  na  kena  
              vakarautaki na icili, kakana kei na veiqaravi vakavuniwai mai na ilavo ni  
              Matanitu; kei na 

         (k)  ra sikovi ka veitalanoa vata kei na— 

               (i)   nona lewenivale, itokani se wekana voleka; kei na  

               (ii)  daunivakasala vakalotu kei na dauveiqaravi ni bula raraba. 

      (2)  Ena gauna e gadrevi kina ena tikina qo e so na itukutuku me soli vua e dua, na  
itukutuku ya e dodonu me rawarawa, ka volai vakamatata ena vosa e kila.  

      (3)  Na tamata e kau tani na nona galala ena vuku ni nona vesu vakawawa, se tauri  
vakavesu ena lawa, ena maroroya tiko ga na dodonu kei na galala e virikotori ena Wase  
qo, vakavo ke dua na dodonu se galala e sega ni salavata kei na kena kautani na nona  
galala vakatamata. 

----------------------- Page 18-----------------------

                                          10 

                               Dodonu ni tamata beitaki 
14.—(1)  E tu na nona dodonu na tamata me kua ni veilewaitaki ena vuku ni— 

   (a)   nona cakava se sega ni cakava e dua na ivalavala, ia e sega ni cala vakalawa  
         e Viti se na lawa levu kei vuravura ena gauna e cakava se a sega ni cakava  
         kina; se 

   (b)   nona  cakava  se  sega  ni  cakava  e  dua  na  ivalavala  e  cala  vakalawa  sa  
         vakayacora oti qai talaci se vauci kina vakalawa. 

(2)  Ni dua e sa vauci ena dua na cala vakalawa, e tu vua na dodonu me— 

   (a)   vakatokai ni tawa cala me yacova ni sa vakadeitaki vakalawa ni cala; 

   (b)   vakamatatataki vakaivola ka vakamacalataki ena vosa e kila na matailalai  
         ni itotogi ena tau vua; 

   (c)   soli vua e dua na gauna vinaka kei na veika e so e rawa ni vakarautaka me  
         valataki koya kina, qo e oka kina na dodonu e tu me soli vua na itukutuku  
         ni ivakadinadina ke gadreva me wilika; 

   (d)   matataki koya ga se me sauma e dua na daunilawa e sa digitaka me valataki  
         koya, me vakaraitaki tale ga vua na nona dodonu qo ena gauna totolo, ia  
         kevaka ena sega ni sauma rawa e dua na daunilawa, ia ena vuku ni lewa  
         dodonu e gadrevi me dua na daunilawa, me vakarautaki mai na Matabose  
         ni Veivuke Vakalawa, ka me na vakaraitaki vua na dodonu qo ena kena  
         gauna totolo;  

   (e)   vakamacalataki  taumada  vua  na  ivakadinadina  ena  vakararavi  kina  na  
         dauniveibeitaki kei na kena soli na galala me dikeva na ivakadinadina ya; 

   (f)   dolavi raraba na veilewai vakavo ena vuku ni lewa dodonu, e gadrevi me  
         yalani o ira era rawa ni tiko ena veilewai; 

   (g)    me tekivutaki ka vakacavari na veilewai ena kena gauna matau;  

   (h)   na tiko ena gauna ni veilewai, vakavo— 

          (i)   ke sa ciqoma na mataveilewai ni sa soli oti vua na samani se vakamuri  
                e so tale na ivalavala me tiko kina ena veilewai qai digitaka me kua  
                ni tiko; se 

          (ii)  kevaka e vakadredretaka na veilewai na nona ivakarau ena gauna  
                ni veilewai, ena vagalalataki koya na mataveilewai ka toso ga na  
                veilewai; 

   (i)   vakayacori na veilewai ena vosa e kila o koya e beitaki, se me vakadewataki  
         vua ena vosa e kila, me sauma na Matanitu; 

----------------------- Page 19-----------------------

                                                 11 

          (j)  kua ni vakamacala se sauma e dua na taro, kua ni soli vakadinadina ena  
               gauna ni veilewai, ka me kua ni rawai me solia na itukutuku e rawa ni  
               coko tale kina, ia kevaka e vakayagataka na nona dodonu e virikotori ena  
               wasetiki qo, me kua ni dua na kena macala e veibasai kei na inaki ni dodonu  
               e virikotori ena wasetiki qo; 

          (k)  kua ni vakayagataki na itukutuku tauri vakailoa me beitaki kina, vakavo ke  
               baleta na lewa dodonu e gadrevi me vakayagataki na itukutuku;  

          (l)  kacivi  ira  era  vakadinadina  ena  vukuna  kei  na  kena  vakaraitaki  na  
               ivakadinadina, ka me bolea na ivakadinadina e tiko me baleti koya; 

          (m)  taura e dua na ilavelave ni veilewai ena dua na gauna vakarautaki, ka me  
               vakarautaka tale ga na kena isau vakailavo; 

          (n)  totogitaki ena itotogi lailai duadua kevaka e sa veisautaki na itotogi ni cala  
               vakalawa e cakava, mai na gauna e vakayacori kina na cala kei na gauna e  
               tau kina na itotogi; kei na 

          (o)  rogoci se dikevi tale na itotogi ena mataveilewai e cecere cake. 

      (3)  Ena gauna e gadrevi kina ena tikina qo e so na itukutuku me soli vua e dua, na  
itukutuku ya e dodonu me rawarawa, ka volai vakamatata ena vosa e kila. 

      (4)  Kevaka e dua na lawa e— 

          (a)  solia  na  veivakadonui  vua  na  mataveilewai  me  veilewaitaki  e  dua  na  
               lewenitabana  ni  veitaqomaki  ena  dua  na  cala  vakalawa  a  vauci  kina  se  
               talaci ena lawa ni veivakadodonutaki; kei na 

          (b)  gadreva na mataveilewai, ena gauna e tau kina na itotogi, me vakasamataka  
               tale ga na itotogi e tau ena lawa ni veivakadodonutaki; 

      ena sega ni veicalati kei na wasetiki (1)(b). 

                           Vakayagataki ni mataveilewai se mataveivaqaqai  
       15.—(1)  Ke dua na tamata e beitaki vakalawa, e tu vua na dodonu me vakayacori  
vakamatau na veilewai, me vakayacori raraba, ka me rogoca na mataveilewai e tuvakaikoya  
ka sega ni tokona e dua na ilawalawa. 

      (2)  O ira kece era tiki ni dua na veilecalecavi vakalawa e tu vei ira na dodonu me  
vakamatatataki na veilecalecavi vakalawa qo mai na mataveilewai se kevaka e veiganiti,  
me vakamatatataki ena mataveivaqaqai tuvakaikoya ka sega ni tokona e dua na ilawalawa. 

      (3)  O ira era vauci ena dua na cala vakalawa kei ira era tiki ni dua na veilecalecavi  
vakalawa, e tu vei ira na dodonu me rogoci na nodra kisi ena loma ga ni dua na gauna  
vakarautaki. 

----------------------- Page 20-----------------------

                                                 12 

      (4)  Na  rogoci  ni  kisi  ena  mataveilewai  (vakavo  na  veilewai  vakaivalu)  kei  na  
mataveivaqaqai e yavutaki vakalawa e dodonu me dola vei ira na lewenivanua vakavo  
ke sega ni vakatarai ena vuku ni lewa dodonu. 

      (5)  Na wasetiki (4) e sega ni tarova— 

          (a)   na kena buli na lawa me baleta na nodra veilewaitaki o ira na gone se na  
               kena  vakatautaki  na  veileti  ni  vuvale  i  na  mataveilewai  ka  sega  ni  dola  
               raraba; se 

          (b)   nona vakatabui e dua mai na mataveilewai se mataveivaqaqai ena gauna  
                ni  veilewai  (vakavo  ke  kacivaka  na  mataveilewai  se  mataveivaqaqai  na  
                nona vakatulewa) e sega ni oka kina e so tale na ilawalawa kei na nodra  
                daunilawa kevaka e dua na tikini lawa e vakatara na nona sogoti ena lewa  
                dodonu, ivakarau vinaka ni tamata, na nona tikobulabula na gone, na veika  
                e maroroi, taqomaki ni vanua, se taqomaki ni bula ni lewenivanua. 

      (6)  O  ira  era  vauci  ena  dua  na  cala  vakalawa,  o  ira  na  ito  era  tiki  ni  dua  na  
veilecalecavi vakalawa kei ira kece na vakadinadina ena veilecalecavi vakalawa e tu vei  
ira na dodonu mera soli tukutuku ka mera sauma na vakatataro ena vosa e kila. 

      (7)  O ira era vauci ena cala vakalawa kei ira kece era tiki ni dua na veileti vakalawa  
e tu nodra dodonu mera vakamuria na veilewai ena vosa e kila.  

      (8)  Me vakaibalebale na dodonu a soli ena wasetiki (6) kei na (7), na mataveilewai  
se na mataveivaqaqai e dodonu, ke gadrevi ena vuku ni lewa dodonu, me vakarautaka na  
daunivakadewa se dua e kenadau ena nodra veitalanoa na galu, ka sega ni lavaki na kena  
isau vua e gadreva na veiqaravi qo. 

      (9)  Kevaka e dua na gone e kacivi me lai vakadinadina ena mataveilewai, na kena  
tauri na itukutuku ni gone me veiganiti kei na nona yabaki. 

      (10)  Na Matanitu me na vakarautaka na veivuke vakalawa e na lawa kei na so tale  
na sala ni veivuke vakalawa, mai vua na Matabose ni Veivuke Vakalawa vei ira era sega  
ni rawa ni sauma vakailavo, de mani sega ni tau na lewa dodonu. 

      (11)  Kevaka ena lavaka na ilavo na mataveilewai se mataveivaqaqai, sa dodonu  
me yavutaki vakavinaka ia me kua ni ivakatatao ena kena vakayagataki na veiqaravi ni  
mataveilewai. 

      (12)  Ena veilewai, na kena taurivaki na ivakadinadina e na sala e sega ni veiganiti  
kei na dodonu ena Wase qo se dua tale na lawa, me kua ni vakabau, vakavo sara ena vuku  
ni lewa dodonu e gadrevi me vakabau na ivakadinadina.  

----------------------- Page 21-----------------------

                                                  13 

                 Dodonu ni tamata me baleta na vakatulewa ni vakailesilesi ni matanitu  
                            kei na vakatulewa ni veiqaravi raraba vakalawa 
       16.—(1)  Vakavo ke dua na tikini Yavunivakavulewa qo e sega ni salavata na dodonu  
e virikotori ena wasetiki qo, ke yalani vakalawa na dodonu qo—  

          (a)   na tamata taucoko e tu vei ira na dodonu mera qaravi vinaka vakalawa, me  
                qaravi vakadodonu, vakatautauvata, ka me vakamuri vakavinaka na kena  
                ivakarau, kei na kena lewai ena gauna totolo na vakatulewa mai vei ira  
                na vakailesilesi ni matanitu kei na nodra vakatulewa na veiqaravi raraba  
                vakalawa; 

          (b)   na  tamata  taucoko  e  valeqai  vakaca  mai  na  veiqaravi  ni  veiliutaki  
                vakamatanitu se veiqaravi raraba e tiko vua na dodonu me volai vakaivola  
                vua na vunileqa a vakayacori vua; kei na 

          (c)   na vakatulewa ni veiliutaki vakamatanitu kei na veiqaravi raraba ena rawa  
                ni  dikeva  tale  na  mataveilewai,  se  dua  tale  na  mataveivaqaqai  e  donu  
                vakalawa, ke gadrevi. 

       (2)  Na dodonu e virikotori ena wasetiki (1) e sega ni kovuta na kabani e volai  
vakalawa ena lawa e vauci ira na kabani. 

       (3)  Na tikina qo ena sega ni vauca na veika sa yaco oti, ia ena qai vauca na veiliutaki  
vakamatanitu kei na veiqaravi raraba ena tikinisiga e sa na dabe oti kina na imatai ni bose  
ni Palimedi ena Yavunivakavulewa qo. 

                     Galala ni vosa doudou, kena matanataki, kei na vakauitukutuku  
       17.—(1)  Na tamata yadua e tu vua na dodonu me vosa doudou ena galala, na kena  
matanataki, vakasama, nanuma, kei na kena tabaki, qo e okati kina na— 

          (a)   galala ni vakasaqaqara, ciqoma ka wasea na itukutuku, kilaka kei na nomu  
                nanuma; 

          (b)   galala ni vakauitukutuku, oka kina na itukutuku tabaki, itukutuku vakau  
                ena livaliva kei na so tale na iwalewale ni vakauitukutuku;  

          (c)   galala ni vakanananu kei na bulika; kei na 

          (d)   galala ni vuli vata kei na galala ni vakadidike vakasaenisi. 

       (2)  Galala ni vosa doudou, kena matanataki, vakasama, nanuma kei na itukutuku  
tabaki e sega ni wili kina—  

          (a)   na kena vakau na itukutuku me baleta na ivalu; 

          (b)   na kena bukani na vakacaca se na sasaga me saqata na Yavunivakavulewa  
                qo; se  

----------------------- Page 22-----------------------

                                                 14 

          (c)  na kena navuci na veicati ka— 

                (i)    yavutaki  ena  dua  na  yavu  tabu  ni  veivakaduiduitaki  e  volai  e  na  
                       tikina 26; ka  

                (ii)   okati kina na kena bukani na vakacaca.  

      (3)  Na lawa e na rawa ni yalana, se vakadonuya na kena yalani na dodonu kei na  
galala e virikotori ena wasetiki (1), ia na vakayacori ga ena gauna e gadrevi kina me  
yalani, qo ena vuku ni— 

          (a)  taqomaki ni matanitu, bula ni lewenivanua, ivakarau vinaka ni lewenivanua,  
               tikobulabula ni tamata, se na qaravi vinaka ni veidigidigi; 

          (b)  na kena taqomaki se maroroi vinaka na irogorogo, itukutuku maroroi, itovo  
               vakaturaga, dodonu se galala ni so tale na tamata, okati kina— 

                (i)    na  dodonu  me  kua  ni  tau  na  vosa  ni  veivakacacani,  se  cavuti  
                       vakadodonu vua, se cavuti vua na matailawalawa; kei  

                (ii)   na  dodonu  ni  tamata  e  vakamavoataki  na  yalona  ena  itukutuku  
                       kaburaki  e  sega  ni  dina  se  veivakacacani  me  vakadodonutaki  na  
                       itukutuku ka tabaki ena ituvatuva matau e virikotori ena lawa;  

          (c)  qarauni   ni   vakacilai   ni   itukutuku   vunitaki,   me   vaka   e   ciqomi   ena  
               veivakabauti;  

          (d)  qarauni    mai    na  vakacacani     ni   ivakarau    vinaka    ni  tamata    yadua,  
               mataisoqosoqo, se valenivolavola rokovi se veitabana ena ivakarau e rawa  
               ni vakavuna na yaloca ena kawatamata se matalotu se na veibuturaki sobu  
               se veivakaduiduitaki vua, na tamata se matailawalawa; 

           (e)   vakadeitaki tiko na kaukauwa kei na tuvakaikoya ni mataveilewai; 

           (f)  lavaki   na   vakatatabu   vei   ira   na   vakailesilesi   ni   valenivolavola   ni  
               lewenivanua; 

          (g)  vakalawataki  na  veigacagaca  bibi  ni  veiqaravi  ni  vakauitukutuku  ena  
               livaliva; se 

          (h)  vakarautaki e so na lawa me vakaukauwataka na ivakarau ni vakauitukutuku,  
               ka  vakarautaka  na  kena  cakacaka,  tabaki  vakalawa  kei  na  ivakarau  ni  
               veiqaravi ni veitabana ni vakauitukutuku. 

      (4)  Ena tikina qo, “vosa ni veivakacacani” e kena ibalebale na ivakarau taucoko e  
matanataki ka na rawa ni vakauqeta na veivakaduiduitaki me vaka e vakamacalataki ena  
tikina 26. 

----------------------- Page 23-----------------------

                                                 15 

                                           Galala ni soqoni 
       18.—(1) Na tamata taucoko e tiko vua na dodonu, ena sala malumu ka sega na  
vakaiyaragi, mera kumukumuni vata, vakaraitaka nodra kudru, dabe ena vuku ni kudru,  
ka mera vola ka vakaraitaka na nodra vakatutu. 

      (2)  Na lawa ena rawa ni yalana, se vakadonuya na kena yalani na dodonu e virikotori  
ena wasetiki (1), ia na vakayacori ga ena gauna e gadrevi kina me yalani, qo ena vuku  
ni— 

          (a)  taqomaki ni matanitu, taqomaki ni bula ni lewenivanua, ivakarau vinaka ni  
               tamata, tikobulabula ni tamata, se na qaravi vinaka ni veidigidigi; 

           (b)  taqomaki ni dodonu kei na galala ni tamata; se 

          (c)  lavaki   na   vakatatabu   vei   ira   na   vakailesilesi   ni   valenivolavola   ni  
               lewenivanua. 

                                       Galala ni vakaisoqosoqo 
       19.—(1)  Na tamata taucoko e tiko nona dodonu me lewe ni dua na isoqosoqo.  

      (2)  Na lawa e na rawa ni yalana, se vakadonuya na yalani ni dodonu e virikotori  
ena wasetiki (1), qo ena vuku ni—  

          (a)  taqomaki ni matanitu, taqomaki ni bula ni lewenivanua, ivakarau vinaka ni  
               lewenivanua, tikobulabula ni tamata, se na qaravi vinaka ni veidigidigi; 

          (b)  taqomaki ni dodonu kei na galala ni tamata;  

          (c)  lavaki   na   vakatatabu   vei   ira   na   vakailesilesi   ni   valenivolavola   ni  
               lewenivanua;  

          (d)  tabaki  vakalawa  na  isoqosoqo  ni  tamata  cakacaka,  kei  na  isoqosoqo  ni  
               tamata dau veivakacakacakataki;  

          (e)  vakaituvatuvataki ka qarai na iwali ni itovo vakacakacaka, a vakarautaki na  
                ituvatuva me qarava na iwali ni duidui kei na kudru, ka vakaituvatuvataka  
               na vakabesebese kei na vakuwai ni tamata cakacaka mai valenicakacaka;  
                se 

          (f)  vakaituvatuvataki  na  cicivaki  ni  tabana  ni  veiqaravi  e  gadrevi  kei  na  
                cicivaki ni veimataqali matacakacaka e gadrevi, ena vuku ni taraicake ni  
               bula vakailavo e Viti kei na lewei Viti. 

                                      Veimaliwai vakacakacaka 
      20.—(1)  Na tamata taucoko e tiko vei ira na dodonu mera qaravi vakatautauvata  
ena  gauna  ni  cakacaka,  okati  kina  na  nodra  qaravi  vinaka  kei  na  tuvaki  vinaka  ni  
valenicakacaka.  

----------------------- Page 24-----------------------

                                                   16 

       (2)  Na tamata cakacaka e tiko vei ira na dodonu mera tauyavutaka se lewena e dua  
na isoqosoqo ni tamata cakacaka ka cuqena na kena itavi kei na kena porokaramu. 

       (3)  Na tamata dau veivakacakacakataki e tu vei ira na dodonu mera tauyavutaka  
se lewena na isoqosoqo ni tamata dau veivakacakacakataki, ka cuqena na kena itavi kei  
na kena porokaramu.  

       (4)  Na isoqosoqo ni tamata cakacaka kei na tamata dau veivakacakacakataki e tu  
na nodrau dodonu me rau veitalanoataka na iwali ni itovo vakacakacaka. 

       (5)  Na lawa ena rawa ni yalana, se vakadonuya na kena yalani, na dodonu e virikotori  
ena tikina qo, ia na vakayacori ga ena gauna e gadrevi kina me yalani, qo ena vuku ni— 

          (a)   taqomaki ni matanitu, taqomaki ni bula ni lewenivanua, ivakarau vinaka ni  
                tamata, tikobulabula ni tamata, se na qaravi vinaka ni veidigidigi; 

          (b)   taqomaki ni dodonu kei na galala ni tamata;  

          (c)   lavaki   na   vakatatabu   vei   ira   na   vakailesilesi   ni   valenivolavola   ni  
                lewenivanua; 

          (d)   tabaki  vakalawa  na  isoqosoqo  ni  tamata  cakacaka,  kei  na  isoqosoqo  ni  
                tamata dau veivakacakacakataki; 

          (e)   vakaituvatuvataki  ka  qarai  na  iwali  ni  itovo  vakacakacaka,  vakarautaki  
                na  ituvatuva  me  qarava  na  kena  iwali  na  duidui  kei  na  kudru,  ka  
                vakaituvatuvataka na vakabesebese kei na vakuwai ni tamata cakacaka mai  
                na valenicakacaka; se 

          (f)   vakaituvatuvataki  na  cicivaki  ni  tabana  ni  veiqaravi  e  gadrevi  kei  na  
                cicivaki ni veimataqali matacakacaka e gadrevi, ena vuku ni taraicake ni  
                bula vakailavo e Viti kei na lewei Viti. 

                                Galala ni veitosoyaki kei na vakaitikotiko 
       21.—(1)  Na tamata taucoko e tu vua na dodonu ni galala ni veitosoyaki. 

       (2)  Na lewenivanua e tu vei ira na dodonu mera kerea ka me soli vei ira na ivolatara  
ni curuvanua, se na ivola ni veitosoyaki, e salavata kei na ivakaro e veidonui kei na lawa  
tabaki. 

       (3)  Na lewenivanua kei ira kece era vakatarai vakalawa mera tiko e Viti e tu vei ira  
na dodonu ni veitosoyaki e Viti kei na dodonu mera gole i vanuatani. 

       (4)  Na lewenivanua e Viti, kei ira e tiko na nodra dodonu mera vakaitikotiko i Viti,  
e tu vei ira na dodonu mera vakaitikotiko ena vanua era gadreva e Viti. 

----------------------- Page 25-----------------------

                                               17 

      (5)  O ira kece era sega ni lewenivanua e Viti, ia era vakatarai vakalawa mera tiko e  
Viti, e tu vei ira na dodonu mera kua ni vakasavi e Viti vakavo sara ke sa vakatulewataka  
na mataveilewai se sa solia na Minisita ni curuvanua na vakatulewa me vaka e virikotori  
vakalawa. 

      (6)  Na lawa se dua na ka e davo vakalawa, e sega ni veicoqacoqa kei na dodonu e  
virikotori ena tikina qo, kevaka e volai vakalawa— 

         (a)    na nona vesu vakawawa e dua na tamata se vakatabui vua na veitosoyaki,  
               ena vuku— 

                (i)   ni kena vakadeitaki me na rairai ena mataveilewai; 

                (ii)  ni revurevu ni cala e beitaki kina; se 

                (iii)  ni taqomaki ni dua tale na lewenivanua mai na itovo kaukauwa ni  
                      tamata vesu vakawawa; 

         (b)   ni dua na tamata e sega ni lewenivanua me vesu se tauri vakawawa ena  
               vuku ni nona curu mai e Viti ka sega na ivolatara ni curuvanua; 

         (c)   vakasavi e dua na tamata e Viti, ena vakatulewa ni Mataveilewai e Cake;  

         (d)   vagalalataki mai Viti ena vakatulewa ni  Mataveilewai e  Cake, e  dua  na  
               gone  e  kau  tani  mai  vakatawadodonu  mai  vanuatani,  ena  inaki  ni  nona  
               vakasukari na gone vua na nona itubutubu se dauniveisusu e kilai vakalawa; 

         (e)   vakarautaki na nona vakasavi ena nona vanua dina e dua na tamata e sega  
               ni lewenivanua e Viti, qo me qai lai colata ena nona vanua na kena totogi e  
               valeniveivesu, ena vuku ni cala vakalawa a totogitaki kina e Viti; se 

         (f)   vakalawataka, tarova se vakatabuya na curu vakailoa ena dua na vanua se  
               itikotiko ni dua tale.  

       (7)  Na lawa ena rawa ni yalana, se vakadonuya na yalani ni dodonu e virikotori  
ena tikina qo, ia na vakayacori ga ena gauna e gadrevi kina me yalani, qo ena vuku ni— 

         (a)   taqomaki ni matanitu, taqomaki ni bula ni lewenivanua, ivakarau vinaka ni  
               tamata, tikobulabula ni tamata, se na qaravi vinaka ni veidigidigi; 

         (b)   taqomaki ni dodonu kei na galala ni tamata;  

         (c)   na maroroi ni veikabula; 

         (d)   na vakatatabu e vakataqari vua e dua na lewenivanua me vakaotia kina na  
               itavi e vakacolati vua vakalawa; se 

         (e)   na vakatatabu e vakataqari vua e dua na vakailesilesi ni valenivolavola ni  
               lewenivanua me tiki ni nodra ivakarau ni cakacaka. 

----------------------- Page 26-----------------------

                                                   18 

       (8)  Na wasetiki (3) kei na (4) ni tikina 9 e vauci kina e dua na tamata e tarovi nona  
galala ni veitosoyaki, ka virikotori ena lawa ni tikoleqa vakamatanitu, me vaka kina na  
tamata vesu vakawawa. 

                            Galala ni sokalou, rai vakayalo kei na vakabauta 
       22.—(1)  Na tamata yadua e tu vua na dodonu ni galala ni sokalou, rai vakayalo kei  
na vakabauta.  

       (2)  Na tamata yadua e tu vua na dodonu, kevaka o koya taudua se lewe ni isoqosoqo  
me  matanataka  na  nodra  vakabauta  e  matana  levu  se  sokalou  e  tawa  raici,  rokova,  
matanataka, se vakatavulica.  

       (3)  Na tamata yadua e tu vua na dodonu me kua ni vakasaurarataki me— 

          (a)   cakava na ivakarau e veicoqacoqa kei na nona sokalou se vakabauta; se 

          (b)   bubului, se me bubului ena ivakarau, e— 

                 (i)    veicoqacoqa kei na nona qaravi kalou se vakabauta; se  

                 (ii)   lavaka e dua na tamata me vakaraitaka na vakabauta e sega ni nona  
                        vakabauta. 

       (4)  Na  veisoqosoqo  lotu  se  matavakabauta,  kei  na  veisoqosoqo  vakavanua  se  
kawatamata,  e  tu  vei  ira  na  dodonu  mera  tauyavutaka,  qarava  ka  cicivaka  na  nodra  
koronivuli, kevaka mada ga e sega na veivuke vakailavo mai na Matanitu, me vakadeitaka  
tiko ga na koronivuli na ivakatagedegede e virikotori ena lawa. 

       (5)  Ena vakayagataki ni dodonu ena wasetiki (4), na isoqosoqo lotu se matavakabauta  
e tu vei ira na dodonu mera vakavulici na vuli ni lotu me tiki ni veivakavulici, kevaka  
mada ga e sega na veivuke vakailavo mai na Matanitu ena vakavulici ni vuli ni lotu. 

       (6)  Ke dua e vuli, e tu nona dodonu me kua ni vakavulici ena vuli ni lotu, vakaitavi  
se tiko ena sokalou e sega ni salavata kei na nona vakabauta se sega ni tiko ena dua  
na matavakabauta. Ia, ena vakatautaki ena nona veivakadonui, se kevaka e gone, me  
vakadonuya na nona itubutubu se dauniveisusu vakalawa. 

       (7)  Na dodonu kei na galala e virikotori ena tikina qo, e rawa ni yalani vakalawa,  
ia na vakayacori ga ena gauna e gadrevi kina me yalani— 

          (a)   me taqomaki—  

                 (i)    na dodonu kei na galala ni tamata tale e so; se 

                 (ii)   ena taqomaki ni bula ni lewenivanua, ivakarau vinaka ni tamata, se  
                        na tikobulabula ni tamata; se 
  
          (b)   na tarovi ni tiko yavavala ni lewenivanua. 

----------------------- Page 27-----------------------

                                                19 

                                        Dodonu vakapolitiki 
      23.—(1)  Na lewenivanua taucoko e Viti, e tu na nodra galala mera digitaka na  
matapolitiki, kei na dodonu—  

          (a)  me tauyavutaka se lewena e dua na isoqosoqo vakapolitiki; 

          (b)  me vakaitavi ena cakacaka e lavaki se vakacuru lewenivanua i na isoqosoqo  
               vakapolitiki; kei na kena 

          (c)  vunautaki na isoqosoqo vakapolitiki, matavakaturi se na ka e vakabauta na  
               isoqosoqo vakapolitiki.  

      (2)  Na lewenivanua e tu vei ira na dodonu mera vakaitavi ena veidigidigi e vakayacori  
vakasavasava  ka  matau  ka  solia  vua  na  veimatavakaturi  kei  na  veimatapolitiki  mera  
cakacaka ena galala, kei na vakauitukutuku me vakayacori ena galala, kei na mataveilewai  
me soli vua na galala ni vakatulewa ka me vakayacori vakawasoma na veidigidigi ena  
kena digitaki na lewenimatabose se valenivolavola e yavutaki ena Yavunivakavulewa qo. 

      (3)  Na lewenivanua kece e sa yacova na yabaki 18 e tu vei ira na dodonu— 

          (a)  mera volayaca ni veidigidigi; 

          (b)  mera  veidigidigi  vuni  ka  me  kua  ni  kilai  na  nona  digidigi  ena  dua  na  
               veidigidigi, se na ivakarau ni veidigidigi era vakaitavi kina na lewenivanua  
               volayaca, mera ciqoma se sega e dua na vakatutu; 

          (c)  me mata vakaturi ni valenivolavola ni lewenivanua, se dua na valenivolavola  
               ni isoqosoqo vakapolitiki e lewena, kevaka e rawata na veika e gadrevi me  
               lewena na valenivolavola ya; kei na  

          (d)  kena digitaki, me tawana na valenivolavola. 

      (4)  Na lawa e na rawa ni yalana, se vakadonuya na yalani ni dodonu e virikotori  
ena tikina qo, ena vuku ni— 

          (a)  kena  tabaki  vakalawa  na  nodra  volayaca  na  lewenivanua,  kei  na  kena  
               vakaivolataki na tamata e sega na nona dodonu se tarovi me volayaca me  
               veidigidigi; 

          (b)  kena tabaki vakalawa na veimatapolitiki vata kei na kena vakaivolataki na  
               tamata e sega na nona dodonu e vakamacalataki ena wasetiki (1) kei na  
               wasetiki 3(c) kei (d); 

          (c)  kena tabaki vakalawa na tamata era sega ni vakatarai mera veiqati ena dua  
               na  itutu  e  Palimedi  se  ena  valenivolavola  ni  lewenivanua,  se  dua  ga  na  
               valenivolavola ena loma ni matailawalawa vakapolitiki; se 

----------------------- Page 28-----------------------

                                                        20 

           (d)    ena vuku ni yalani ni dodonu e dua e taura tiko na itutu ena valenivolavola  
                  ni  lewenivanua  (me  vaka  e  vakamacalataki  ena  lawa)  ka  virikotori  ena  
                  tikina qo. 

                                           Dodonu kei na galala yadua  
       24.—(1)  Na tamata yadua e tu vua na dodonu kei na galala yadua, qo e okati kina  
na dodonu ni kena— 
  
           (a)    maroroi na itukutuku vuni ni dua na lewenivanua; 
  
           (b)    maroroi na itukutuku vuni ni nodra veitalanoa se veivolavolai; kei na 
   
           (c)    rokovi na nodra bula vakaitaukei kei na gauna vakavuvale. 

        (2) Na lawa e na rawa ni yalana, se vakadonuya na kena yalani, na dodonu e virikotori  
ena wasetiki (1), ia na vakayacori ga ena gauna e gadrevi kina me yalani. 

                                            Vakayagataki ni itukutuku 
       25.—(1)  Na tamata yadua e tu vua na dodonu me vakayagataka na— 
  
           (a)    itukutuku e maroroi tu ena dua na valenivolavola ni lewenivanua; kei na 
  
           (b)    itukutuku e tu vua e dua, ka gadrevi me vakayagataki se taqomaki kina e  
                  dua na dodonu vakalawa. 

       (2)  Na tamata yadua e tu vua na dodonu me vakadodonutaka se bokoca na itukutuku  
lasutaki se veivakacalai me baleti koya. 

       (3)  Ena gauna e gadrevi kina me yalani, na lawa e na rawa ni yalana, se vakadonuya  
na kena yalani, na dodonu e virikotori ena wasetiki (1), ka rawa ni vakalawataka na kena  
vakayagataki na itukutuku maroroi ena dua na valenivolavola ni lewenivanua. 

  Dodonu ni tamata me qaravi vakatautauvata ena mata ni lawa kei na galala mai na veivakaduiduitaki 
       26.—(1)  Na tamata yadua e tu vua na dodonu me qaravi vakatautauvata ena mata  
ni lawa.  

       (2)  Na dodonu ni tamata me qaravi vakatautauvata ena mata ni lawa e okati kina  
na kena vakayagataki vakatautauvata na dodonu kei na galala e virikotori ena Wase qo  
se na dua tale na lawa tabaki. 

       (3)  Na veivakaduiduitaki e vakatabui vakalawa kevaka e yaco vua e dua na tamata  
ena vuku ni— 
  
           (a)    nona  ivakarau  se  kena  ituvaki,  oka  kina  na  veimatatamata  e  lewena,  
                  nona itovo vakavanua, kawatamata, kuliniyago, na nona yavutu, kevaka  
                  e  yalewa  se  tagane,  kevaka  e  tagane,  na  nona  digitaka  me  vinakata  na  
                  tagane, kevaka e yalewa, na nona digitaka me vinakata na yalewa, se nona  

----------------------- Page 29-----------------------

                                                      21 

                 digitaka  me  vinakata  ruarua  na  yalewa  kei  na  tagane,  nomu  digitaka  se  
                 vakaraitaka mo bulataka na bula vakatagane se bula vakayalewa, kevaka  
                 e gone susu se sucu ena daku ni vakamau, vosanisucu, ituvaki ni bula se  
                 bula vakailavo, vakaleqai vakayago, yabaki ni bula, nomu vakabauta, lewa  
                 e loma, vakawati se sega, se kevaka e bukete; se 
  
           (b)   nomu vakasama se vakabauta, vakavo kevaka na vakasama se vakabauta  
                 qo e vakamavoataka tale e so na tamata se na kena vakalailaitaka na nona  
                 dodonu se galala tale e so,  
  
       se ena dua tale na tikina e vakatabui ena Yavunivakavulewa qo. 

       (4)  Na lawa se dua na vakatulewa e vakayacori ena dua na lawa ena sega ni rawa  
ni vakayagataka na yavu e vakamacalataki ena wasetiki (3) me yalana na nona dodonu e  
dua. 

       (5)  Na tamata yadua e tu vua na dodonu me lewena se curuma na sitoa, otela,  
valenikana, vanua ni veivakamarautaki, valenidanisi, tabana ni vuli, lori ni veivakaleleci,  
teksi, kei na vanua dola raraba, ka me kua ni vakaduiduitaki ena dua na yavu e virikotori  
ena wasetiki (3). 

       (6)  Na itaukei ni vanua dola raraba se itaukei ni vanua ni veiqaravi me vaka e  
vakamacalataki ena wasetiki (5) me vakarautaka e so na gaunisala me vakarawarawataka  
na veitosoyaki vei ira na vakaleqai vakayago me vaka e virikotori ena lawa. 

       (7)  Ni sega ni tautauvata na nodrau qaravi e rua na tamata ena vuku ni dua na  
tikina e vakatabui ena wasetiki (3), ya sa wili me veivakaduiduitaki, vakavo ke rawa ni  
vakadeitaki ni na veivakaduiduitaki ya e ganita na vanua e vakayacori kina. 

       (8)  Na  lawa  se  na  vakatulewa  e  vakayacori  ena  dua  na  lawa  tabaki,  e  sega  ni  
veicoqacoqa kei na dodonu e virikotori ena tikina qo kevaka e— 
  
           (a)   na isau e veiganiti se dua na ilavo e vakatabakidua ena dua na inaki; 

           (b)   surevaki na yabaki ni vakacegu vua e dua; 

           (c)   surevaki  na  vakatatabu  vua  e  dua  na  tamata  cakacaka  se  vakaitavi  
                 vakamatanitu, se solia vei ira na ka vinaka se yaga ka sega ni surevaki se  
                 soli vua e dua; 

           (d)   surevaki na vakatatabu vei ira era sega ni lewenivanua e Viti, se soli vei ira  
                 na ka e vinaka se yaga ka sega ni surevaki se soli vei ira na lewenivanua; 
  
           (e)   vakarautaka na veika vakaivola me baleta na gone vakacabecabe, vakamau,  
                 dewa na taukeni ni iyau ena vuku ni mate kei na peniseni;  

----------------------- Page 30-----------------------

                                                              22 

            (f)     vakatabui  na  tamata  me  taura  na  itutu  ena  so  na  valenivolavola  ni  
                    lewenivanua; se 
  
            (g)     me yalani ena gauna e gadrevi kina ka me kua ni veicoqacoqa kei na dodonu  
                    se na galala e virikotori ena dua na tikina ena Wase qo, e vakatara na kena  
                    taukeni vakavanua na kedra qele kei na nodra vakayagataka na iyaubula  
                    mai waitui o ira na iTaukei, Rotuma kei na Rabi se na ivakarau ni kena soli  
                    na itutu ni veiliutaki ni iTaukei, Rotuma kei na Rabi.  
           
                          Galala mai na kena tauri vakalawa se tauri vakaveitalia na iyau 
        27.—(1)  Na tamata yadua e tu vua na dodonu me kua ni kauta tani na Matanitu na  
nona iyau vakavo ke vakatarai ena lawa tabaki ka virikotori ena wasetiki (2), ka sega ni  
dua na lawa me vakatara na kena tauri vakaveitalia se na kena kovei na iyau.  

        (2)  Na lawa tabaki e rawa ni vakatara na kena tauri vakalawa na iyau, ni— 
  
            (a)     vakayacori e dua na inaki raraba; kei na 
  
            (b)     kena   saumi   vakadodonu   na   itaukei   ni   iyau   ena   isau   ni   iyau   sa  
                    veidinadinatitaki, se ke sega ni yacovi rawa e dua na veidinadinati, me dua  
                    ga na isau vakatautauvata me vaka e sa vakatulewa kina na mataveilewai se  
                    mataveivaqaqai, ni oti na kena raici na veika kece e kovuti kina, oka kina  
                    na— 
  
                     (i)     kena rawati na iyau me vakayacori ena dua na inaki raraba; 
  
                     (ii)    itukutuku ni kena rawati na iyau mai vua na itaukei ni iyau; 
  
                     (iii)   isau ni iyau; 
  
                     (iv)    tamata yadua e tiko na nona gagadre me baleta na iyau; kei na 
  
                     (v)     nona sotava na dredre o itaukei ni iyau. 

        (3)  Na kena tauri na iyau ena lawa tabaki se kevaka e volai vakalawa na kena tauri  
na i yau e sega ni veicoqacoqa kei na tikina qo kevaka e vakayacori ena— 
  
            (a)     saumi ni ivakacavacava; 
  
            (b)     vesuki vakalawa na esiteti sa beqaravu; 
  
            (c)     vesuki ni iyaya e taurivaki ena cala vakalawa;  
  
            (d)     totogi e tau ena voroki ni lawa; 
  
            (e)     kena saumi na mokiti, saumi na itotogi se saumi na dinau me sere mai na  
                    iyau vesu; se  
  
            (f)     vakayacori na lewa ni mataveilewai se mataveivaqaqai.  

----------------------- Page 31-----------------------

                                                  23 

                Dodonu ni taukeni kei na taqomaki ni qele ni iTaukei, Rotuma kei na Rabi 
       28.—(1)  Na qele ni iTaukei mera taukena tiko ga na itaukei ni qele, ena sega tale  
ga ni rawa ni volitaki, soli, tokitaki se veisautaki, vakavo ni tauri Vakamatanitu me vaka  
e virikotori ena tikina 27. 

       (2)  Ke dua na qele ni iTaukei e taura na Matanitu ena dua na inaki raraba ni oti na  
kena taurivaki na Yavunivakavulewa qo me vaka e virikotori ena tikina 27 se ena dua na  
lawa tabaki, me na vakasukai tale vei ira na kena itaukei ke sa sega ni vakayagataka na  
qele na Matanitu. 

       (3)  Na qele ni Rotuma mera taukena tiko ga na itaukei ni qele, ena sega tale ga  
ni rawa ni volitaki, soli, tokitaki se veisautaki, vakavo ni tauri Vakamatanitu me vaka e  
virikotori ena tikina 27. 

       (4)  Ke dua na qele ni Rotuma e taura na Matanitu ena dua na inaki raraba ni oti na  
kena taurivaki na Yavunivakavulewa qo me vaka e virikotori ena tikina 27 se ena dua na  
lawa tabaki, me na vakasukai tale vei ira na kena itaukei ke sa sega ni vakayagataka na  
qele na Matanitu. 

       (5)  Na qele ni Rabi mera taukena tiko ga na itaukei ni qele, ena sega tale ga ni rawa  
ni volitaki, soli, tokitaki se veisautaki, vakavo ni tauri Vakamatanitu me vaka e virikotori  
ena tikina 27. 

       (6)  Ke dua na qele ni Rabi e taura na Matanitu ena dua na inaki raraba ni oti na  
kena taurivaki na Yavunivakavulewa qo me vaka e virikotori ena tikina 27 se ena dua na  
lawa tabaki, me na vakasukai tale vei ira na kena itaukei ke sa sega ni vakayagataka na  
qele na Matanitu. 

                        Taqomaki ni taukeni kei na gagadre ni vakayagataki qele 
       29.—(1)  Na taukeni taucoko ni qele, na dodonu kei na gagadre yadua me baleta na  
qele, oka kina na qele saumi se lisitaki, a se tiko ni se bera ni taurivaki na Yavunivakavulewa  
qo, me na tomani tiko ga ena Yavunivakavulewa qo. 

      (2)  Ena  sega  ni  dua  na  lawa  ena  buli  me  vakamalumalumutaka  se  vakaleqa  na  
taukeni  kei  na  gagadre  ni  qele  saumi  se  lisitaki  a  se  tiko  ni  se  bera  ni  taurivaki  na  
Yavunivakavulewa qo, me na tomani tiko ga ena Yavunivakavulewa qo.  

      (3)  O ira era lisitaka na qele e tu vei ira na dodonu me kua ni muduki koso na nodra  
veidinadinati ni lisi vakavo ke muduki ena veidinadinati ni lisi a sainitaki, kei na veisau  
e vakayacori vakalawa me baleta na veidinadinati ni lisi ena sega ni veisautaka e dua na  
veidinadinati e sa tu ena kena lisitaki na qele. 

      (4)  Na Palimedi kei na Boseyaco, ena vuku ni buli lawa kei na walewale tale e so,  
me vakadeitaka ni qele saumi se lisitaki e veiganiti kei na ilavo e rawata na itaukei ni  
qele ka maroroya tale ga na nodra dodonu o ira era lisitaka na qele, oka kina na maroroi  
ni balavu ni gauna kei na vakarau kei na ituvatuva ni lisitaki qele e dodonu me rawati ena  
savasava, ka sega ni veivakaduiduitaki.    

----------------------- Page 32-----------------------

                                                          24 

       (5)  Na   qele   kece   era   oka   me   qele   voli   vakadua   ni   bera   na   taurivaki   ni  
Yavunivakavulewa qo me na oka tiko ga vaka qele volivakadua, vakavo kevaka e volitaki  
vua na Matanitu se taura na Matanitu ena inaki raraba me vaka e virikotori ena tikina 27. 

       (6)  Ena vuku ni tikina qo— 

            “qele lisitaki” se  “qele saumi” oka kina na lisitiki ni qele lisitaki kei na lisitiki  
                  ni qele saumi, ia e sega ni okati kina na lisi se veidinadinati ni vale, vale  
                  nibisinisi, vale nibuliyaya kei na vuku ni saravanua, ena sega ni oka kina na  
                  lisi se veidinadinati ni yaya tudei ni vale, na misini, se na gacagaca ni vale  
                  ena dua na tikiniqele; kei na  

            “ira na saumi lisi” se  “ira na saumi qele” e wili kina ira na saumi lisitiki, se na  
                  yalovinaka ni taukei ni qele me toso na lisi.       

      Dodonu ni itaukei ni qele ena kena wasei vakadodonu na isau ni kena vakayagataki na iyaubula 
        30.—(1)  Na iyaubula taucoko e vanua se i wai e taukena na Matanitu; ia e tu tale  
ga na nodra dodonu na itaukei ni qele (kevaka e taukeni vakavanua se voli vakadua), se  
o ira na volai vakalawa na nodra dodonu ni iqoliqoli vakavanua e tu na nodra dodonu  
mera taura e dua na iwase ni ilavo e saumi ena Matanitu ena veivakadonui ni Matanitu  
me vakayagataki na iyaubula mai na qele se matasawa e oka tiko ena loma ni iqoliqoli  
vakavanua e sa volai vakalawa. 

        (2)  Na lawa tabaki me na vakadeitaka na ituvatuva ni kena cakacakataki na wasei  
vakadodonu ni ivotavota me vaka e virikotori ena wasetiki (1), oka kina— 
      
            (a)   na ivotavota era tara tiko na itaukei ni iyaubula se era rawa ni tara, vu mai  
                  na vakadidike se na vakayagataki ni iyaubula; 
  
            (b)   na ririko ni kena vakacacani na veika e tu wavoliti keda; 
  
            (c)   ke dua na itavi vakalawa ni Matanitu me cau vakailavo me rawa ni sotavi  
                  na  isau  ni  kena  tarovi,  vakavinakataki  se  saumi  na  kena  vakacacani  na  
                  veika e tu wavoliti keda; 
  
            (d)   na kena sauma na Matanitu na kena vakatulewataki ni dodonu ena kena  
                  vakadikevi, vakayagataki na iyaubula; kei na 
  
            (e)   na  cau  e  veiganiti  me  sauma  e  dua  e  vakatarai  me  vakadidiketaka  se  
                  vakayagataka na iyaubula, me sauma vua na Matanitu.  

                                                    Dodonu ni vuli 
        31.—(1)  Na tamata yadua e tu vua na dodonu me— 
  
            (a)   virisova; 
  
            (b)   vuli ena paraimiri kei na sekendri; kei na 
  
            (c)   vuli torocake.  

----------------------- Page 33-----------------------

                                                    25 

       (2)  Na Matanitu me na vakayagataka e dua na ituvatuva e veiganiti ena veika sa tu  
rawa me na qai rawata na kena yacovi na dodonu— 
  
          (a)   me kua ni saumi na nodra vuli na gone, wili kina na paraimiri, sekendri kei  
                na vulitorocake; kei na 

          (b)   nodra vuli o ira era sega ni vakacavara na nodra vuli ena paraimiri kei na  
                 sekendri. 

       (3)  Me na vakavulici ena veikoronivuli ni paraimiri na vosa vakaiTaukei kei na  
vosa vakaIdia e sa taurivaki tiko ena gauna qo. 

       (4)  E tu na dodonu vei ira na Matanitu me na vakasalataka e dua na tabana ni vuli  
ena vakavulici ni so na lesoni e salavata na tikobulabula, na vakavulici ni tamata yadua  
ena nona dodonu kei na galala vakalewenivanua, kei na vakavulici ni veika yadudua me  
baleta na Matanitu, kei na dua na tabana ni vuli e dodonu me na muria e dua na ivakasala  
e vakarautaka na Matanitu. 

       (5)  Ena taurivaki ni dodonu ena tikina qo, kevaka e vakaraitaka na Matanitu ni sega  
ni tiko vua na ivurevure ni veika me baleta na kena taurivaki na dodonu, e nona itavi na  
Matanitu me vakaraitaka ni sega vua na ivurevure.  

                                 Dodonu ni vakaitavi ena bula vakailavo 
       32.—(1)  Na tamata yadua e tu vua na dodonu me vakaitavi ena bula vakailavo  
ni Vanua, qo e oka kina na dodonu ni nodra digitaka na nodra cakacaka, se so tale na  
gaunisala ni rawa ilavo. 

       (2)  Na Matanitu me na vakayagataka e dua na ituvatuva e veiganiti ena veika sa tu  
rawa me na qai rawati na kena yacovi na dodonu e virikotori ena wasetiki (1).  

       (3)  Na lawa ena rawa ni yalana, se vakadonuya na kena yalani, na dodonu e virikotori  
ena wasetiki (1), ia na vakayacori ga ena gauna e gadrevi kina me yalani. 

                                Dodonu ni cakacaka kei na isau e veiganiti 
       33.—(1)  Na Matanitu me na vakayagataka e dua na ituvatuva e veiganiti ena veika  
sa tu rawa me qai rawati na dodonu ni tamata yadua me cakacaka ka me saumi ena isau  
e veiganiti. 

       (2)  Ena kena taurivaki na dodonu ena tikina qo, kevaka e vakaraitaka na Matanitu  
ni sega ni tiko vua na ivurevure ni veika me baleta na kena taurivaki na dodonu, e nona  
itavi na Matanitu me vakaraitaka ni sega vua na ivurevure. 

               Dodonu ni tamata yadua me vakayagataka na veimataqali sala ni veitosoyaki  
       34.—(1)  Na Matanitu me na vakayagataka e dua na ituvatuva e veiganiti kei na  
veika sa tu rawa me qai rawati na dodonu ni tamata yadua me vakayagataka na veimataqali  
sala ni veitosoyaki. 

----------------------- Page 34-----------------------

                                                 26 

      (2)  Ena kena taurivaki na dodonu ena tikina qo, kevaka e vakaraitaka na Matanitu  
ni sega ni tiko vua na ivurevure ni veika me baleta na kena taurivaki na dodonu, e nona  
itavi na Matanitu me vakaraitaka ni sega vua na ivurevure. 

                             Dodonu ni veivakavaletaki kei na tikosavasava 
      35.—(1)  Na Matanitu me na vakayagataka e dua na ituvatuva e veiganiti kei na  
veika sa tu rawa me qai rawati na dodonu ni tamata yadua me rawa nira vakavaletaki  
vakamatau kei na tikosavasava. 

      (2)  Ena kena taurivaki na dodonu ena tikina qo, kevaka e vakaraitaka na Matanitu  
ni sega ni tiko vua na ivurevure ni veika me baleta na kena taurivaki na dodonu, e nona  
itavi na Matanitu me vakaraitaka ni sega vua na ivurevure. 

                     Dodonu ni vakarautaki vakamatau ni kakana kei na wainigunu 
      36.—(1)  Na Matanitu me na vakayagataka e dua na ituvatuva e veiganiti kei na  
veika sa tu rawa me qai rawati na dodonu ni tamata yadua, me galala mai na via kana,  
me tu vua na kakana vakarautaki vakavinaka ena kena ivakarau dodonu, kei na dodonu  
ni vakarautaki vakamatau ni wainigunu savasava. 

      (2)  Ena kena taurivaki na dodonu ena tikina qo, kevaka e vakaraitaka na Matanitu  
ni sega ni tiko vua na ivurevure ni veika me baleta na kena taurivaki na dodonu, e nona  
itavi na Matanitu me vakaraitaka ni sega vua na ivurevure. 

                    Dodonu ni tamata yadua me vakarautaki vua na veivuke raraba 
      37.—(1)  Na Matanitu me na vakayagataka e dua na ituvatuva e veiganiti kei na  
veika sa tu rawa me qai rawati na dodonu ni tamata yadua, me vakarautaki vua na veivuke  
raraba me vukei ena gauna e gadrevi kina, qo e oka kina na veivuke Vakamatanitu kevaka  
e gadreva na veivuke na tamata yadua kei ira era vakararavi vua. 

      (2)  Ena kena taurivaki na dodonu ena tikina qo, kevaka e vakaraitaka na Matanitu  
ni sega ni tiko vua na ivurevure ni veika me baleta na kena taurivaki na dodonu, e nona  
itavi na Matanitu me vakaraitaka ni sega vua na ivurevure. 

                                        Dodonu ni tikobulabula 
      38.—(1)  Na Matanitu me na vakayagataka e dua na ituvatuva e veiganiti kei na  
veika sa tu rawa me qai rawati na dodonu ni tamata yadua me tikobulabula, ena ivakarau  
kei na veika e gadrevi ena tikobulabula, kei na veiqaravi ni kena maroroi na bula, oka  
kina na tikobulabula vakamatavuvale. 

      (2)  Me kua ni dua e vakuwai mai ena veiqaravi totolo vakavuniwai. 

      (3)  Ena kena taurivaki na dodonu ena tikina qo, kevaka e vakaraitaka na Matanitu  
ni sega ni tiko vua na ivurevure ni veika me baleta na kena taurivaki na dodonu, e nona  
itavi na Matanitu me vakaraitaka ni sega vua na ivurevure. 

----------------------- Page 35-----------------------

                                                  27 

                                Galala mai na veivakatalai vakaveitalia 
       39.—(1)  Na tamata yadua e tu vua na dodonu me kua ni vakatalai vakaveitalia mai  
nona vale se me basuraki nona vale ke sega ni vakaroti mai na mataveilewai.  

       (2)  E tabu vakalawa na veivakatalai vakaveitalia. 

                               Dodonu ni tamata me baleta na veikabula  
      40.—(1)  Na tamata yadua e tu vua na dodonu me savasava ka bulabula na veika tu  
wavoliti koya, qo e oka kina na dodonu ni kena maroroi na veikabula mera vinaka kina  
na itabatamata ena gauna qo kei ira era muri mai me vaka e virikotori ena lawa tabaki  
kei na ituvatuva tale e so. 

       (2)  Na lawa ena rawa ni yalana se vakadonuya na kena yalani na dodonu e virikotori  
ena tikina qo, ia na vakayacori ga ena gauna e gadrevi kina me yalani. 

                                        Nodra dodonu na gone  
      41.—(1)  Na gone yadua e tu vua na dodonu— 

          (a)   me volai ena gauna ga e sucu kina, me vakatokayacataki, ka lewena e dua  
                na matanitu;  

          (b)   me  vakarautaki  vua  na  kakana  bulabula,  vakaisulutaki,  vakavaletaki,  
                tikosavasava kei na tikobulabula; 

          (c)   me qaravi vakavinaka mai na matavuvale, taqomaki, ka vakasalataki, oka  
                kina na nodrau vakaitavi vakatautauvata na itubutubu ena nona qaravi na  
                gone— 

                 (i)    veitalia ke rau sega ni vakamau na itubutubu; ka 

                 (ii)   veitalia ke rau tiko vata na itubutubu se sega, rau a tiko vata ena dua  
                        na gauna, se rau sa veibiu; 

          (d)   me  taqomaki  mai  na  kena  rawa  ni  vakayacori  vua  e  dua  na  itovo  e  
                veivakamavoataki,   sega   ni   kauwaitaki,   itovo   vakavanua   e   rawa   ni  
                veivakamavoataki,  itovo  kaukauwa,  itovo  vakamanumanu  kei  na  nona  
                totogitaki, kei na veivakacakacakataki e rawa ni mavoa kina se lolovira; ka 

          (e)   me kua ni vesu, vakavo ke sa sega tale ni dua na iwali e tiko, ia kevaka e  
                vesu, me— 

                 (i)    vesu ena gauna ga e gadrevi kina; ka me 

                 (ii)   kua ni vesu vata kei ira na qase, kei na vanua e vesu kina me veiraurau  
                        kei na nona yalewa se tagane kei na nona yabaki ni bula.  

       (2)  Na nona bula vinaka, qaravi vinaka, taqomaki ka susugi vinaka na gone e usutu  
ni veika ena raici me baleta na gone. 

----------------------- Page 36-----------------------

                                                 28 

                             Dodonu ni lewenivanua e vakaleqai vakayago 
      42.—(1)  Na tamata e vakaleqai vakayago, e tu vua na dodonu— 

          (a)  me  curu  i  na  veivanua,  vakayagataka  na  veisala  ni  veitosoyaki  e  dola  
               raraba, ka taura na itukutuku; 

          (b)  me vakayagataka e dua na ivakarau ni veivosaki se na vakauitukutuku e  
                ganiti ira na galu kei na mataboko; kei na 

          (c)  kena vakarautaki vakarawarawa na iyaya me vukea na tamata e vakaleqai  
                vakayago. 

      (2)  Ni dua e vakaleqai vakayago e tu vua na dodonu me vakarawarawataki na nona  
vakayagataka na veivale, na lori, na nona vakaitavi vakacakacaka, kei na vakarautaki ni  
lawa me rawa nira vakaitavi ena bula ni lewenivanua ka me vakadeitaki kina na nodra  
dodonu.  

      (3)  Na lawa e na rawa ni yalana, se vakadonuya na yalani ni dodonu e virikotori  
ena tikina qo, ia na vakayacori ga ena gauna e gadrevi kina me yalani.  

                         Yalani ni dodonu ena gauna ni tikoleqa vakamatanitu 
      43.—(1)  Ni  dua  na  lawa  e  sa  vakadonui  se  sa  taurivaki  ena  vuku  ni  tikoleqa  
vakamatanitu ena Yavunivakavulewa qo— 

          (a)   ena rawa ni yalana na dodonu se galala e yavutaki ena Wase qo (vakavo na  
                dodonu kei na galala yavutaki ena tikina 8,10,11,13,14,15,16, 22 kei na 26)  
                ia ena qai yalani ga ena gauna e gadrevi kina— 

                 (i)   na  kena  yalani  ena  vakatabakidua  ena  kena  gadrevi  ena  gauna  ni  
                       tikoleqa vakamatanitu; kei na 

                 (ii)  lawa e salavata kei na itavi ni vanua o Viti ena lawa levu kei vuravura  
                       ka dau vakayagataki ena gauna ni tikoleqa vakamatanitu; ka na  

          (b)  taurivaki ga ena gauna e sa tabaki i na iTukutuku Tabaki Vakamatanitu. 

      (2)  Ke dua e vesu ena wasetiki (1), e tu vua na dodonu e virikotori ena Wase qo,  
vakavo ke yalani me vaka e virikotori ena wasetiki (1). 

         Dodonu ni tamata kevaka e vakaleqai na nona dodonu e virikotori ena Lawa ni Dodonu  
      44.—(1)  Ke dua na tamata e vakabauta ni dua na nona dodonu e virikotori ena Wase  
qo e sa vakaleqai se rawa ni vakaleqai (se, ke dua e vesu tiko, ka vakabauta e dua tale  
na tamata ni rawa ni vakaleqai na nona dodonu na tamata e vesu tiko) na tamata qo (se  
na tamata e vesu tiko) e rawa ni kerea na Mataveilewai e Cake me dikevi na tabana qo. 

      (2)  Na dodonu ni kena kerei ena Mataveilewai e Cake me dikeva na kena vakaleqai  
na dodonu ni tamata me vaka e virikotori ena wasetiki (1), ena sega ni tarova na nona  
dodonu na tamata qo ena vuku ni so tale na veivuke vakalawa e tiko me baleti koya. 

----------------------- Page 37-----------------------

                                                 29 

      (3)  Na Mataveilewai e Cake e tu vua na kaukauwa— 

          (a)   me rogoca ka vakatulewataka ena nona kudru e dua e vakaleqai na nona  
                dodonu me vaka e virikotori ena wasetiki (1); kei na 

          (b)   kena vakatulewataki na vakatataro a kau cake mai ena wasetiki (5); 

      ka rawa ni solia na ivakaro kei na ivakasala e matau. 

      (4)  Na Mataveilewai e Cake e rawa ni vakatulewa vakamatau me kua ni vakadonuya  
na kerekere e biu cake yani, se e yavutaki ena wasetiki qo kevaka e vakabauta ni tiko tale  
e dua na iwali e rawa ni vakayagataki. 

      (5)  Kevaka e rogoci ena dua na mataveilewai lalai e so na vakatataro me baleta  
na kena saqati na veitikina e so ena Wase qo, sa nona itavi na Daunilewa me vagolea na  
vakatataro i na Mataveilewai e Cake, se ena nona kerekere e dua na ilawalawa i na kisi,  
na mataveilewai lalai e rawa ni vagolea na vakatataro i na Mataveilewai e Cake. Ia, na  
vagolei ni vakatataro i na Mataveilewai e Cake ena sega ni vakayacori kevaka ena nona  
nanuma na Daunilewa (ka na sega ni rawa ni rogoci tale na nona vakatulewa) kevaka na  
taro e vinakati me vagolei ena Mataveilewai e Cake e vaqitoqito se veivakacudrui. 

      (6)  Ni sa vakatulewa na Mataveilewai e Cake ena vakatataro e vagolei ena tikina  
qo, sa itavi ni mataveilewai e kau cake mai kina na vakatataro me bokoca na kisi yavutaki  
ena— 

          (a)   vakatulewa; se 

          (b)   na  vakatulewa  ni  Mataveilewai  ni  Rogokudru  se  Mataveilewai  Cecere  
                kevaka e rogoci tale ena mataveilewai e rua qo. 

      (7)  Na Vunilawa e rawa ni curubotea na veilewai ena Mataveilewai e Cake ena  
vuku ni Matanitu, ena kena dikevi e dua na iulutaga ena Wase qo. 

      (8)  Ke dua na veilewai ena Mataveilewai e Cake me baleta e dua na iulutaga ena  
Wase qo, na Mataveilewai e Cake me na kua ni rogoca ka vakatulewa kina me yacova  
ni sa soli na kena notisi vua na Vunilawa, ka me soli vua e dua na gauna me vakatulewa  
ena nona vakaitavi ena veilewai. 

      (9)  Na notisi ena wasetiki (8) e sega ni gadrevi me soli vua na Vunilawa kevaka e  
tiki tiko ni veilewai na Vunilawa se na Matanitu. 

      (10)  Navosavakadua ena rawa ni virikotora e so na lewa ena tikina qo me baleta na  
ivakarau ni veiqaravi ena Mataveilewai e Cake (oka kina na gauna e rawa ni vakayacori  
kina na kerekere ena Mataveilewai e Cake). 

                    Matabose ni Dodonu ni Tamata kei na Valuti ni Veivakaduiduitaki 
      45.—(1)  Na Matabose ni Dodonu ni Tamata e tauyavutaki ena Dikiri ni Matabose  
ni Dodonu ni Tamata 2009, me na tomani tiko me Matabose ni Dodonu ni Tamata kei na  
Valuti ni Veivakaduiduitaki. 

----------------------- Page 38-----------------------

                                                30 

      (2)  Na Matabose me na lewena— 

          (a)  e dua na Jemeni, ka rawa ni digitaki me Daunilewa; kei na 

          (b)  4 tale na lewena,  

      me  digitaka  na  Peresitedi  ena  ivakasala  ni  Matabose  ni  Valenivolavola  ni  
      Yavunivakavulewa. 

      (3)  Ena kena vakasalataki na Peresitedi ena nona digitaka e dua me Jemeni se o  
iratou na lewena na Matabose, na Matabose ni Valenivolavola ni Yavunivakavulewa me na  
raica na nodratou itovo, me raica tale ga na nodratou kila vakacakacaka ena itaba duidui  
ni veiqaravi e ratou lako mai kina ka rawa ni basika ena gauna e dabe kina na Matabose. 

      (4)  Vakavo ke vakarautaki ena Yavunivakavulewa qo, na itavi ni Matabose me— 

          (a)  vakatetea  na  taqomaki,  dikevi  na  kena  rokovi  na  dodonu  ni  tamata  ena  
               veimatabose taucoko, ka me vakatorocaketaka na itovo ni dodonu ni tamata  
               e Viti; 

          (b)  vakayaco  vuli  me  baleta  na  dodonu  kei  na  galala  e  taurivaki  ena  Wase  
               qo,  oka  kina  na  dodonu  kei  na  galala  e  taurivaki  ka  vakayagataki  ena  
               veimatanitu e vuravura; 

          (c)  wanonova,vaqaqa ka volaitukutukutaka na kena vakamuri na dodonu ni  
               tamata ena veitaba taucoko ni bula; 

          (d)  vakatututaka i na Matanitu na veiulutaga e so e vakaleqa tiko na dodonu  
               kei na gagala taurivaki ena Wase qo, vakakina na vakatutu me baleta na  
               lawa sa tiko rawa kei na kena e se qai vakarau buli; 

          (e)  ciqoma ka vaqaqa na kudru e so me baleta na veibeitaki ni kena voroki na  
               dodonu ni tamata, ka cavuikalawa me walia, kevaka sa vakadinadinataki  
               ni  sa  voroki  na  dodonu  ni  tamata,  oka  kina  na  kena  vakatututaki  ena  
               mataveilewai se me vaqarai e so tale na iwali vinaka; 

          (f)  vaqaqa se vakadidiketaka ena nona vakatulewa ga se ena dua na kudru ni  
               lewenivanua, e dua na kudru e baleta na dodonu ni tamata ka soli ivakasala  
               me vakavinakataka na tabana oqo; 

          (g)  wanonova  matua  na  Matanitu  ena  veiyalayalati  kei  na  veidinadinati  sa  
               vakadeitaka kei na veimatanitu me baleta na dodonu ni tamata yadua; kei  
               na  
          (h)  vakayacori ni itavi tale e so, se na kena vakayagataki na kaukauwa e solia  
               na lawa tabaki vua na Matabose. 

      (5)  Vakavo ke vakarautaki ena Yavunivakavulewa qo, na tamata yadua e tu vua na  
dodonu me vakaraitaka nona kudru i na Matabose, me vakaraitaka kina na nona dodonu  
kei na galala e yavutaki ena Wase qo, e sega ni vakamuri se vakacacani. 

----------------------- Page 39-----------------------

                                             31 

      (6)  Vakavo ke vakarautaki ena Yavunivakavulewa qo, na Matabose e tu tale ga vua  
na kaukauwa me vaka e virikotori ena Dikiri ni Matabose ni Dodonu ni Tamata Yadua  
2009 se na so tale na lawa tabaki. 

      (7)  Ena  kena  qaravi  na  itavi  se  na  kena  vakayagataki  na  nona  kaukauwa  ni  
Matabose, ena dodonu me tuvakaikoya, sega ni lewai mai vua e dua se dua na matabose  
se tabacakacaka, vakavo ke vakatulewa ni mataveilewai se virikotori ena dua na lawa  
tabaki. 

      (8)  Na Matabose e tu vua na kaukauwa me digitaka, vakaceguya se totogitaki ira  
na kena vakailesilesi (oka kina o ira na cakacaka vakavunivola). 

      (9)  Na Matabose e tu vua na kaukauwa me vakadeitaka na veika e baleti ira na  
vakailesilesi ni Matabose, qo e oka kina na— 

         (a)  ivakarau kei na iwalewale ni cakacaka;  

         (b)  ivakatagedegede ni vuli e gadrevi kei na ivakarau me vakamuri me baleta  
              na  veivakacakacakataki,  ka  dodonu  me  dola  raraba,  vakarawarawataki,  
              valataki vakasavasava, ia na veidigitaki me yavutaki ena rawaka; 

         (c)  isau, idole, kei na oco me saumi, e dodonu me veiganiti kei na ivotavota  
              vakailavo e vakadonuya na Palimedi; kei na 

         (d)  levu ni vakailesilesi vakadeitaki se levu ni vakailesilesi e digitaki, e dodonu  
              me veiraurau kei na ivotavotava vakailavo e vakadonuya na Palimedi. 

      (10)  Na isau, idole kei na oco me soli vua e dua na tamata cakacaka ena Matabose  
me saumi mai na Umailavo Cokovata ni Matanitu. 

      (11)  Na Palimedi me vakadeitaka ni na vakarautaki e dua na ivotavota vakailavo  
ena Matabose, me rawa ni vakatulewa ka qarava ga vakaikoya na nona itavi. 

      (12)  Na Matabose me na lewa na kena vakayagataki na ituvatuva vakailavo e sa  
vakadonuya na Palimedi. 

----------------------- Page 40-----------------------

                                                 32 

                                  WASE 3—NA PALIMEDI 

                        Tabana A—KAUKAUWA NI BULI LAWA 

                           Na lewa ni buli lawa kei na kaukauwa ni Palimedi 
      46.—(1)  Na kaukauwa ni buli lawa ni Matanitu sa vakatikori e na Palimedi era  
lewena na lewenipalimedi kei na Peresitedi, vakadonui ena lawa vakaturi e pasitaki ena  
Palimedi ka tokona na Peresitedi. 

      (2)  E sega ni dua na tamata se matabose, vakavo ga na Palimedi e tiko vua na  
kaukauwa me bulia na lawa kei Viti, vakavo ga ena kaukauwa e solia na Yavunivakavulewa  
qo se dua na lawa tabaki.  

                                  Taurivaki na kaukauwa ni buli lawa 
      47.—(1)  E  rawa  vua  e  dua  na  lewenipalimedi  me  vakatura  e  dua  na  lawa  i  na  
Palimedi. Ia na Minisita ni ilavo se dua na Minisita e vakadonuya na Boseyaco ena rawa  
ni vakatututaka e dua na Lawa Vakaturi ni iLavo me vaka e virikotori ena wasetiki (4). 

      (2)  Na Palimedi me na qai vakadonuya e dua na Lawa Vakaturi ni sa vakamuria  
vinaka mai na kena yavu ni vakadonui ni lawa, ka dodonu me umani kina— 

          (a)   na ituvatuva vakarautaki ni kena vakamacalataki taumada, veivosakitaki,  
                veisautaki kei na kena vakadeitaki na Lawa Vakaturi; kei na 

          (b)  kena soli na gauna ena ituvatuva vakarautaki vei ira na lewenipalimedi kei  
                na nodra komiti lalai mera dikeva vakavinaka na Lawa Vakaturi. 

      (3)  Na Lawa Vakaturi ena rawa ni vakatotolotaki na kena vakadonui kevaka— 

          (a)   na  gauna  e  vakamacalataki  taumada  kina  na  Lawa  Vakaturi,  o  koya  e  
                vakatututaka  ena  imatai  ni  gauna,  e  kerea  ena  Palimedi  me  vakadonui  
                vakatotolo na Lawa Vakaturi; kei na 

          (b)   nodra vakadonuya na iwase levu ni Palimedi na Lawa Vakaturi qo. 

      (4)  Ena tikina qo, na Lawa Vakaturi ni iLavo, e dua ga na Lawa Vakaturi ka— 

          (a)   lavaki, vakalevutaki, veisautaki, vakasukari, vagalalataki mai, vakalailaitaki  
                se bokoci ni ivakacavacava; 

          (b)   lavaka na ivakacavacava ina ilavo ni matanitu se vakaduiduitaka se bokoca  
                na ivakacavacava; 

          (c)   vakarautaka na ilavo ni matanitu se so tale na ituvatuva me baleta na ilavo  
                ni matanitu; 

----------------------- Page 41-----------------------

                                                   33 

          (d)   vakadonuya se veivakadeitaki, ena soli ni dinau se na kena sausaumi; 

          (e)   baleta na kena ciqomi, maroroi, vakatubu ilavo, soli, se ilovi na vakayagataki  
                ni ilavo; se 

          (f)   qarava na leqa e vure mai ena ulutaga e cake. 

                                          Veitokoni ni Peresitedi 
       48.—(1)  Ni  sa  vakadonui  na  Lawa  Vakaturi  mai  na  Palimedi,  na  Sipika  me  
vakaraitaka vua na Peresitedi me tokona. 

       (2)  Ena loma ni 7 na siga ena nona taura na Lawa Vakaturi na Peresitedi, me na  
solia na nona veitokoni ena lawa vakaturi. 

       (3)  Kevaka e sega ni tokona na Peresitedi na Lawa Vakaturi ena loma ni gauna  
yalataki me vaka e virikotori ena wasetiki (2), na Lawa Vakaturi sa na vakabau ena gauna  
e cava kina na gauna yalataki ena wasetiki (2). 

                                            Taurivaki ni lawa 
       49.—(1)  Ena loma ni 7 na siga ni oti na kena tokoni e dua na Lawa Vakaturi, na  
Vunilawa me tabaka na Lawa Vakaturi ena iTukutuku Tabaki Vakamatanitu me Lawa ni  
Palimedi. 

       (2)  Na Lawatu ni Palimedi ena taurivaki— 

          (a)   ena tikinisiga e vakatulewataki se virikotori ena Lawatu; se 

          (b)   ena ika7 ni siga ni tabaki oti ena iTukutuku Tabaki Vakamatanitu, kevaka e  
                sega ni vakadeitaki na tikinisiga ena Lawatu. 

                                      Lawasau kei na lawa veitikivi 
       50.—(1)  Na tamata yadua e tabu vakalawa me buli lawasau, se tabaka e dua na ivola  
e tiko kina na kaukauwa vakalawa vakavo kevaka e vakadonuya na Yavunivakavulewa  
qo se lawa tabaki. 

       (2)  Na tamata yadua e bulia tiko e dua na lawasau, se tabaka e dua na ivola e tiko kina  
na kaukauwa vakalawa e dodonu me solia e dua na gauna mera vakaitavi na lewenivanua  
ena kena buli kei na raicilesu na tikinilawa ni se bera ni tabaki. 

                   Kaukauwa ni Palimedi me baleta na veidinadinati kei na veimatanitu  
       51.  Na  veidinadinadinati  kei  na  veimatanitu  e  vauca  na  Matanitu  kevaka  sa  
vakadonui mai na Palimedi. 

----------------------- Page 42-----------------------

                                                  34 

                                      Tabana B—LEWENA 

                                            Lewenipalimedi 
       52.  Na lewenipalimedi mera digitaki ena veidigidigi vuni ka vakayacori ena savasava  
ka vakamatau ka solia vua na veimatavakaturi kei na veimatapolitiki mera cakacaka ena  
galala, kei na kena vakau na itukutuku me vakayacori ena galala, kei na mataveilewai  
me soli vua na galala ni vakatulewa ka qarava na cakacaka ni veidigidigi na Matabose  
ni Veidigidigi, me vaka e virikotori ena Yavunivakavulewa qo se dua na lawa tabaki e  
kovuta na kena ivakarau ni kena vakayacori na veidigidigi. 

                                   iWalewale ni veidigidigi veiraurau 
       53.—(1)  Na lewenipalimedi era na digitaki ena iwiliwili ni mata dola raraba. Ena  
iwalewale ni veidigidigi qo, na levu na dabedabe e winitaka e dua na matapolitiki se  
ilawalawa ni matavakaturi, ena veiraurau kei na levu ni digidigi e rawata na matapolitiki se  
ilawalawa ni matavakaturi. Ena iwalewale ni veidigidigi qo na tamata taucoko e veidigidigi  
me dua na nona idigidigi, qo e kena ibalebale ni digidigi ni lewenivanua yadua e wiliki  
vakatautauvata ka na tu tale ga e dua na ivola ni veidigidigi vakamatanitu e tabaki kina  
o ira na lewenivanua taucoko era volayaca ni veidigidigi. 

       (2)  Vakavo ke yalani ena wasetiki (3) kei na (4), na gauna ni veidigidigi i Palimedi,  
na idabedabe e soli vua e dua na mata me na veiraurau kei na— 

          (a)   levu taucoko ni digidigi ena isoqosoqo vakapolitiki e duri ena veidigidigi,  
                ena vakadeitaki ena levu taucoko ni digidigi e rawata na mata vakaturi ni  
                isoqosoqo vakapolitiki oya; kei na 

          (b)   levu taucoko ni digidigi vua e dua na mata tuvakaikoya, ke dua, ia na mata  
                tuvakaikoya me soli ga vua e dua na idabedabe i na Palimedi.  

       (3)  Na isoqosoqo vakapolitiki se mata tuvakaikoya ena sega ni rawata e dua na  
idabedabe i na Palimedi vakavo kevaka na isoqosoqo vakapolitiki se na mata tuvakaikoya  
qo e rawata ga e lailai mai na 5% na levu taucoko ni digidigi. 

       (4)  Na  lawa  tabaki  me  vakarautaka  na  ivakarau  ni  nodra  digitaki  na  mata  i  na  
Palimedi, oka kina na ivakaro ni tawani ni idabedabe e Palimedi me vaka e virikotori  
ena wasetiki (2), salamuria kei na ivakarau sa ciqomi ka taurivaki ena veimatanitu e  
vuravura me baleta na ivakaro ni tawani ni dabedabe vei ira na mata vakaturi dola raraba  
ena iwalewale ni veidigidigi veiraurau. 

                                        iDabedabe ena Palimedi 
       54.—(1)  Ena  imatai  ni  veidigidigi  e  vakayacori  ena Yavunivakavulewa  qo,  na  
Palimedi me na lewena e 50 na mata digitaki.  

       (2)  Ena veigauna e vakayacori kina na veidigidigi ni lewenipalimedi ni oti na imatai  
ni veidigidigi ena kena sa taurivaki na Yavunivakavulewa qo, na Matabose ni Veidigidigi,  
ni se vo e 1 na yabaki me vakayacori na veidigidigi, me na railesuva na idabedabe, kevaka  

----------------------- Page 43-----------------------

                                                   35 

e gadrevi me vakalevutaka se vakalailaitaka na iwiliwili ni lewenipalimedi, me vakadeitaka  
ena gauna e railesuvi kina me veiraurau na iwiliwili ni lewenipalemedi kei na lewenivanua  
e Viti ena gauna a vakayacori kina na imatai ni veidigidigi ena Yavunivakalewa qo. 

       (3)  Ena kena vakayacori na cakacaka ni kena railesuvi na lewenipalimedi me vaka  
e virikotori ena wasetiki (2), na Matabose ni Veidigidigi me na vakasamataka tale ga na  
iwiliwili ni lewenivanua e Viti me vaka e vakadeitaki mai na iwiliwili ni lewenivanua se  
qai vakayacori oti, na iVola ni Volayaca ni Veidigidig, se mai na dua tale na itukutuku  
vakadeitaki vakamatanitu. 

       (4)  Kevaka sa vakatulewataka na Matabose ni Veidigidigi me veisautaka na iokaoka  
ni dabedabe ena Palimedi me vaka e virikotori ena wasetiki (2) ena vuku ni veidigidigi e  
vakayacori ena gauna sa caka oti kina na veisautaki ni iokaoka ni dabedabe ena Palimedi, na  
lewenipalimedi e sa na veisautaki me vaka e sa vakatulewataka na Matabose ni Veidigidigi. 

       (5)  Na lawa tabaki ena qai vakarautaka na veitikina me vakamatatataka na railesu  
ena wasetiki (2). 

                                  Dodonu ni veidigidigi kei na volayaca 
       55.—(1)  Na lewenivanua kece sa yacova na yabaki 18, se sa sivia na yabaki 18, se  
ni se bera ni vakarautaki na ivakaro tabaki ni veidigidigi tarava, e tu vua na dodonu me  
volayaca me veidigidigi, ena ivakarau kei na iwalewale e virikotori ena lawa tabaki ni  
veidigidigi se na lawa tabaki ni volayaca ni veidigidigi. 

       (2)  Ke dua na tamata e— 

          (a)   cakacakataka tiko na nona itotogi e valeniveivesu me rauta e 12 na vula se  
                sivia me vaka e vakatulewa kina na mataveilewai e Viti se na mataveilewai  
                e vanuatani; 

          (b)   e sa vakadeitaki ena lawa e Viti ni sega ni tuvaki vinaka na nona ivakarau  
                ni vakasama; se 
  
          (c)   cakacakataka tiko na itotogi ni vakuwai mai na volayaca ni veidigidigi, ni  
                basuka na lawa ni veidigidigi, 

       e sega vua na dodonu me volayaca me veidigidigi. 

       (3)  Na tamata e sa volayaca me veidigidigi, ni sa mai oti na nona volayaca, e sa  
mai— 

          (a)   cakacakataka tiko na nona itotogi e valeniveivesu me rauta e 12 na vula se  
                sivia me vaka e vakatulewa kina na mataveilewai e Viti se na mataveilewai  
                e vanuatani; 

----------------------- Page 44-----------------------

                                                   36 

          (b)   vakadeitaki ena lawa e Viti ni sega ni tuvaki vinaka na nona ivakarau ni  
                vakasama; se 

          (c)   cakacakataka  tiko  na  gauna  ni  totogi  ni  vakuwai  mai  na  volayaca  ni  
                veidigidigi, ni basuka na lawa ni veidigidigi, 

       e sa na bokoci na yacana mai na volayaca ni veidigidigi. 

       (4)  Na tamata yadua e sa volayaca me veidigidigi, e tu vua na dodonu me digitaka  
na nodra mata i na Palimedi ena gauna ni veidigidigi. 

       (5)  Na Matabose ni Veidigidigi e dodonu me maroroya e dua na iVola ni Volayaca  
ni Veidigidigi e Viti.  

       (6)  Na lewenivanua kece era sa volayaca mera veidigidigi ka— 

          (a)   vakaitikotiko e Viti ena siga ni veidigidigi, sa rawa ni veidigidigi; se 

          (b)   sega ni vakaitikotiko e Viti se sega ni tiko e Viti ena siga ni veidigidigi,  
                ia  ka  kilai  vakamatanitu  ni  bula  tiko  na  nona  taukena  na  ivolatara  ni  
                curuvanua e Viti, sa dodonu me veidigidigi ia me salamuria na lawa tabaki  
                ni veidigidigi. 

                                Mata vakaturi ni veidigidigi i na Palimedi 
       56.—(1)  Na mata ni veidigidigi i na Palimedi me vakaturi mai na dua na isoqosoqo  
vakapolitiki e vakamatanitutaki se vakaturi me mata tuvakaikoya ka salamuria na lawa  
tabaki ni veidigidigi. 

       (2)  E dua na tamata ena rawa me mata i na veidigidigi ni Palimedi kevaka— 

          (a)   e lewenivanua ga e Viti ka sega ni lewenivanua ni dua tale na matanitu; 

          (b)   e volai ena iVola ni Volayaca ni Veidigidigi; 

          (c)   sa lewenivanua oti e Viti ni bera e 2 na yabaki me qai mai vakaturi; 

          (d)   e sega ni beqaravu; 

          (e)   e sega ni lewe ni Matabose ni Veidigidigi, se a lewe tu ni Matabose, ni bera  
                e 4 na yabaki me qai mai vakaturi; 

          (f)   e sega ni cakacakataka tiko na nona itotogi e valeniveivesu ena gauna sa  
                vakaturi kina; 

          (g)   e sega ni totogitaki ena vuku ni dua na cala vakalawa ka kena iyalayala ni  
                totogi e 12 na vula se sivia e valeniveivesu ena 8 na yabaki ni se bera ni  
                vakaturi kina ena veidigidigi; se 

----------------------- Page 45-----------------------

                                                   37 

          (h)   e sega ni vakadeitaki vakalawa ni vakayacora e dua na cala ena lawa ni  
                veidigidigi se lawa ni volayaca ni soqosoqo vakapolitiki se lawa ni volayaca  
                ni veidigidigi.  

       (3)  Na isoqosoqo vakapolitiki e rawa ni vakatura e vica na nona mata ia me lailai  
mai  na  iwiliwili  taucoko  ni  dabedabe  ena  Palimedi  kei  na  levu  ni  mata  vakaturi  ni  
isoqosoqo vakapolitiki me kua ni sivia na iwiliwili ni dabedabe lala ena Palimedi ena dua  
na veidigidigi tubukoso. 

       (4)  Na lawa tabaki ena qai vakamatatataka na veitikina me baleta na nodra vakaturi  
na mata ni veidigidigi.  

       (5)  Na mata vakaturi kece kei na veisoqosoqo vakapolitiki era vakatura na nodra  
mata, mera vakamuria na veilawa tabaki kece e baleta na veidigidigi. 

                     Mata vakaturi era vakailesilesi ni valenivolavola ni lewenivanua 
       57.—(1)  Na  vakailesilesi  ena  valenivolavola  ni  lewenivanua,  e  vakabauti  ni  sa  
vagalalataka na valenivolavola ena gauna e ciqomi kina na nona ivola sainitaki me duri i  
na veidigidigi ena Palimedi vua na vakailesilesi se o koya na vakailesilesi e lesi vakalawa  
ni veidigidigi me ciqoma na yaca ni mata vakaturi.  

       (2)  Na tamata a lewena tu na Matabose ni Veidigidigi se iLiuliu ni Veidigidigi, e  
sega ni vakatarai me vakatututaki me tu ena veidigidigi i na Palimedi me yacova ni oti e  
4 na yabaki mai na nona taura tu na itutu ya. 

       (3)  Ena tikina qo,  “na valenivolavola ni lewenivanua” e kena ibalebale— 

          (a)   e  dua  na  valenivolavola  se  lewena  e  dua  na  matabose  tuvakaikoya  se  
                matabose e tauyavutaki se sa tauyavu mai liu ena Yavunivakavulewa qo se  
                na lawa tabaki; 

          (b)   na valenivolavola e yavutaki ena Yavunivakavulewa qo; 

          (c)   na valenivolavola tauyavutaki ena lawa tabaki; 

          (d)   na valenivolavola qarava na veika vakalawa se valenivolavola ni veilewai  
                se mataveivaqaqai e tauyavutaki ena Yavunivakavulewa qo se lawa tabaki; 

          (e)   na valenivolavola ni Matanitu, okati kina na vakailesilesi vakamatanitu,  
                kei na tabana ni veitaqomaki;  

          (f)   na  valenivolavola  ni  isoqosoqo  ni  tamata  cakacaka  ka  rejisitataki  ena  
                Poromoliqeti  ni  Tamata  Cakacaka  2007  kei  na  lawa  tabaki  tale  e  so  
                (ke  vakaturi  se  lesi  me  lewena  na  valenivolavola,  okati  kina  na  veitutu  
                vakacakacaka se ituvatuva vakacakacaka e saumi kina vakailavo, se ilavo  
                lavaki mai na soqosoqo ni tamata cakacaka); 

----------------------- Page 46-----------------------

                                                    38 

          (g)   na  valenivolavola  ni  matailawalawa  cokovata,  isoqosoqo,  matabose  se  
                okati kina na matabose ni tamata cakacaka (ke vakaturi se lesi me lewena  
                na   valenivolavola,   okati   kina   na   veitutu   vakacakacaka   se   ituvatuva  
                vakacakacaka e saumi kina vakailavo, se ilavo lavaki mai na matailawalawa  
                cokovata, isoqosoqo, matabose se na matabose ni tamata cakacaka); se 

          (h)   na  valenivolavola  ni  matailawalawa  cokovata,  isoqosoqo,  matabose  se  
                okati kina na isoqosoqo ni dauveivakacakacakataki(ke vakaturi se lesi me  
                lewena na valenivolavola, okati kina na veitutu vakacakacaka se ituvatuva  
                vakacakacaka e saumi kina vakailavo, se ilavo lavaki mai na matailawalawa  
                cokovata, isoqosoqo, matabose se isoqosoqo ni dauniveivakacakacakataki). 

       (4)  Ia  ena  veika  e  vakamacalataki  ena  wasetiki  (3),  ena  vuku  ni  tikina  qo,  na  
“valenivolavola ni lewenivanua” e sega ni okati kina na valenivolavola ni Paraiminisita,  
valenivolavola ni Minisita, valenivolavola ni iVukevuke ni Sipika, valenivolavola ni iLiuliu  
ni iToniveisaqa se dua na valenivolavola ni Minisita se o ira era digitaki mera Minisita. 

                                            Gauna ni Palimedi 
       58.—(1)  Ena vuku ni tikina qo, na Palimedi me na tomani me 4 na yabaki mai na  
imatai ni bose ni oti na kena digitaki e dua na lewenipalimedi, vakavo ke sa bokoci totolo  
ena Yavunivakavulewa qo.  

       (2)  Na  Peresitedi  e  rawa  ni  vakarota  me  rube  na  Palimedi  ena  ivakasala  ni  
Paraiminisita. 

       (3)  Na  Peresitedi  e  rawa  ni  vakarota  me  bokoci  na  Palimedi  ena  ivakasala  ni  
Paraiminisita, ia na rawa ga ni bokoca ni sa oti e 3 na yabaki kei na 6 na vula mai na  
imatai ni siga ni bose ni oti kena digitaki na lewenipalimedi. 

                                       iVakaro tabaki ni veidigidigi 
       59.—(1)  Na Peresitedi me na solia na ivakaro tabaki ni veidigidigi ni lewenipalimedi  
ena nona ivakasala na Paraiminisita. 

       (2)  Na ivakaro tabaki ni veidigidigi me na soli ena loma ni 7 na siga ni bera ni cava  
se mai na gauna e sa vakarota kina na Peresitedi me boko na Palimedi.  

       (3)  Na ivakaro tabaki ni veidigidigi tubukoso me na tabaki ena loma ni 7 na siga  
mai na tikinisiga e lala kina na idabedabe e Palimedi, se ena loma ni 7 na siga mai na  
tikinisiga e vakadeitaka na Mataveilewai ni Rogokudru ni Veidigidigi kevaka e dua na  
ivola ni kudru e kau cake ena tikina 63(5) se tikina 66. 

                                          Tikinisiga ni veivakaturi 
       60.  Na iotioti ni siga me na ciqomi kina e dua na mata vakaturi ena veidigidigi i na  
Palimedi e 14 na siga mai na gauna e tabaki kina na ivakaro ni veidigidigi.  

                                          Tikinisiga ni Veidigidigi 
       61.  Me na caka na veidigidigi ka me kua ni bera mai na 30 na siga mai na kena  
ciqomi na iotioti ni veivakaturi. 

----------------------- Page 47-----------------------

                                                  39 

                                       Bokoci totolo ni Palimedi 
       62.—(1)  E dina ni virikotori ena tikina 58(3), ia na Peresitedi me na tusanaka na  
bokoci totolo ni Palimedi ke sa taurivaka na Palimedi na vakatutu me bokoci totolo, ka  
sa duavata kina e rua na ikatolu ni lewenipalimedi. 

       (2)  Na vakatutu ni kena bokoci totolo na Palimedi ena wasetiki (1) ena rawa ni  
vakaturi— 

          (a)   kevaka e lailai na veivakabauti ni Matanitu mai na Palimedi;  

          (b)   mai vua na iLiuliu ni iToniveisaqa; kevaka 

          (c)   e  saqata  e  liu  na  Palimedi  na  vakatutu  ni  tawa  veivakabauti  vua  na  
                Paraiminisita me vaka e virikotori ena tikina 94.  

       (3)  Ena sega ni dua na vakatutu ni bokoci totolo ni Palimedi ena rawa ni vakayacori  
ena loma ni—  

          (a)   18 na vula ni se qai dola ga na Palimedi; se 

          (b)    6 na vula ni se bera ni cava na veiqaravi ni Palimedi ena loma ni 4 na  
                yabaki. 

                                    Lala ni idabedabe ena Palimedi 
       63.—(1)  Na lewenipalimedi e na lala na nona idabedabe kevaka e: 

          (a)   mate, se solia na nona ivola kerekere ni vakacegu vua na Sipika; 

          (b)   ena nodra veivakadonui na lewenipalimedi, e lewena na valenivolavola ni  
                lewenivanua (me vaka e vakamacalataki ena tikina 57); 

          (c)   e sega vua na dodonu me volayaca me vakaitavi ena veidigidigi; 

          (d)   e sega vua na dodonu me digitaki me mata vakaturi ena veidigidigi me  
                vaka e virikotori ena tikina 56; 

          (e)   beqaravu ka se bera ni sauma vakaoti nona dinau; se 

          (f)   sega ni tiko ena rua na dabe veitaravi ni Palimedi, qai sega ni kerea na  
                veivakadonui ni Sipika; 

          (g)   sa kerea nona vakacegu mai na isoqosoqo vakapolitiki a lewena ena gauna  
                a digitaki kina; 

          (h)   vakaitavi se tiko qai sega ni via vakaitavi ena veidigidigi e Palimedi, ka  
                veibasai kei na ivakasala e soli vua mai na isoqosoqo vakapolitiki e lewena  
                ena gauna e digitaki kina e Palimedi, ka sega ni soli mai na veivakadonui  
                mai na isoqosoqo vakapolitiki qo; se 

----------------------- Page 48-----------------------

                                             40 

         (i)  vakacegui  mai  na  isoqosoqo  vakapolitiki  e  lewena  ena  gauna  a  digitaki  
              kina me lewenipalimedi ka— 

               (i)    na  veivakacegui  qo  e  salamuria  na  ivakaro  ni  veitotogitaki  ni  
                      isoqosoqo vakapolitiki qo; ka 

               (ii)   na  veivakacegui     qo  e   sega   ni  vakayacori    ena   nona   itavi  
                      vakalewenikomiti e palimedi. 

      (2)  Ena inaki e virikotori ena wasetiki (1)(g), na idabedabe ni lewenipalimedi ena  
vagalalataki ga ni sa taura na Sipika na ivola ni veivakadeitaki ka sa saini tiko kina na  
iliuliu kei na vunivola ni isoqosoqo vakapolitiki e lewena na lewenipalimedi qo, me  
vakaraitaka tiko ni sa kerea na lewenipalimedi me sa vakacegu. 

      (3)  Ena inaki e virikotori ena wasetiki (1)(h), na idabedabe ni lewenipalimedi ena  
vagalalataki ena gauna sa taura kina na Sipika na ivola ni veivakadeitaki ka sa saini tiko  
kina na iliuliu kei na vunivola ni isoqosoqo vakapolitiki e lewena na lewenipalimedi qo, me  
vakaraitaka tiko ni na lewenipalimedi qo e vakaitavi ena veidigidigi se tiko qai sega ni via  
vakaitavi ena veidigidigi e Palimedi, ka veibasai kei na ivakasala e solia vua na isoqosoqo  
vakapolitiki ka sega tale ga ni soli na veivakadonui mai na isoqosoqo vakapolitiki. 

      (4)  Ena inaki e virikotori ena wasetiki (1)(i), na idabedabe ni lewenipalimedi ena  
vagalalataki ena gauna sa taura kina na Sipika na ivola ni veivakadeitaki ka sa saini tiko  
kina na iliuliu kei na vunivola ni isoqosoqo vakapolitiki e lewena na lewenipalimedi qo,  
me vakaraitaka ni sa vakacegui mai ena isoqosoqo vakapolitiki na lewenipalimedi qo. 

      (5)  Ke dua na lewenipalimedi e vagalalataki mai na nona idabedabe e Palimedi  
ena ivakarau e virikotori ena wasetiki (1), ka vinakata me kauta cake nona vakatataro  
se me saqata na kena vakabau na nona vagalalataki mai na nona idabedabe e Palimedi,  
na lewenipalimedi qo,  ena  loma ni  7  na siga  mai na  nona vagalalataki,  me kerea  na  
Mataveilewai  ni  Kudru  ni Veidigidigi  me  vakatulewataka  na  kena  vagalalataki  na  
idabedabe e Palimedi.  

      (6)  Na kerekere e kau cake mai ena Mataveilewai ni Kudru ni Veidigidigi ena tikina  
qo e dodonu me na vakatulewa kina na Mataveilewai ni Kudru ni Veidigidigi ena loma  
ni 21 na siga mai na siga e ciqoma kina na kerekere qo.  

      (7)  Na lewa e sa tauca na Mataveilewai ni Kudru ni Veidigidigi ena tikina qo me  
na tudei ka na sega ni rawa me dua tale na mataveilewai me railesuva.  

      (8)  Ia kevaka na lewenipalimedi e vagalalataki mai na nona idabedabe e Palimedi  
ena ivakarau e virikotori ena wasetiki (1) e kauta cake nona kudru ena Mataveilewai ni  
Kudru ni Veidigidigi me vaka e virikotori ena wasetiki (5), ena waraki tiko na vakatulewa  
ni Mataveilewai, na lewenipalimedi qo me na vakacegui tuvakawawa mai na Palimedi. 

----------------------- Page 49-----------------------

                                                   41 

                              Mata vakaturi tarava me tawana na itutu lala 
       64.—(1)  Ena  vakatautaki  na  wasetiki  (3),  ke  sa  lala  na  idabedabe  ni  dua  na  
lewenipalimedi e lewena e dua na isoqosoqo vakapolitiki, me na solia na Matabose ni  
Veidigidigi na idabedabe ya vua na mata vakaturi mai na isoqosoqo vakapolitiki e lewena  
na mata e sa mai lala na nona idabedabe. Ia me soli na idabedabe vua na mata vakaturi  
tarava ka levu duadua na iwiliwili ni nona digidigi ena veidigidigi se qai vakayacori oti  
mai vei ira na kena vo ni mata vakaturi era sega ni digitaki me lewenipalimedi, ia era  
rawa ni vakaitavi ena gauna e vagalalataki kina na idabedabe (e rawa ni vakatautaki ena  
lawa tabaki ni veidigidigi). Ia kevaka e sega ni dua na mata vakaturi ena veidigidigi se  
qai vakayacori oti mai na isoqosoqo vakapolitiki e lewena na mata e sa mai lala na nona  
idabedabe, me na qaravi e dua na veidigidigi tubukoso me rawa ni tawani na idabedabe lala.  

       (2)  Ena vakatautaki na wasetiki (3), kevaka e lala na idabedabe ni lewenipalimedi  
tuvakaikoya ena gauna ni Palimedi, me na qaravi e dua na veidigidigi tubukoso me rawa  
ni vakatawani na idabedabe.  

       (3)  Ke lala e dua na idabedabe ena Palimedi me sivia na 3 na yabaki 6 na vula ni  
oti na imatai ni bose ni Palimedi mai na veidigidigi se qai vakayacori oti, ena vakalalai  
tiko ga na itutu ya me yacova na veidigidigi tarava. 

                                                iTutu lala 
       65.  Na Palimedi ena qarava tiko ga na nona itavi ka na vakabau tiko ga na nona  
lewa veitalia ke lala e dua na idabedabe, kei na nona tiko se vakaitavi e dua na tamata e  
sega ni lewenipalimedi.  

                                  Mataveilewai ni Kudru ni Veidigidigi 
       66.—(1)  Na Mataveilewai e Cake e Mataveilewai ni Kudru ni Veidigidigi, ka tu  
vua na kaukauwa vakalawa me rogoca ka vakatulewa ena— 

          (a)   ivola  ni  kudru  ni  vakatataro  ena  kena  digitaki  vakadodonu  e  dua  na  
                lewenipalimedi; kei na 

          (b)   kena kerei vakaveilewai me tusanaki kevaka e dua na idabedabe e Palimedi  
                e sa lala.  

       (2)  Na kena digitaki vakadodonu se sega e dua na lewenipalimedi e rawa ga ni  
veiletitaki ena ivola ni kudru e biu vua na Mataveilewai ni Kudru ni Veidigidigi ka na  
sega ni rawa ni rogoci tale ena dua na vanua. 

       (3)  Na kudru ena wasetiki (1)(a)— 

          (a)   ena rawa ni kau cake mai vua— 

                 (i)    e dua e tu na nona dodonu ni digidigi ena veidigidigi; 

                 (ii)   e dua a mata vakaturi ena veidigidigi; se 

                 (iii)  na Vunilawa; ka 

----------------------- Page 50-----------------------

                                                    42 

          (b)   vakavo ke vakasamataki ni oka kina na cakacaka vakabutobuto, na kudru  
                me na kau cake ena loma ni 21 na siga mai na kena kacivaki na macala ni  
                veidigidigi. 

       (4)  Na Vunilawa e rawa ni curubotea na veilewai me baleta e dua na kudru e kau  
cake ena wasetiki (1)(a) kevaka e sega ni lewena na veilewai ya.  

       (5)  Na kerekere vakaveilewai me vaka e virikotori e na wasetiki (1)(b) e rawa ni  
kauta cake mai na— 

          (a)   dua na lewenipalimedi; 

          (b)   dua na lewenivanua volayaca ena veidigidigi; se  

          (c)   Vunilawa. 

       (6)  Na Vunilawa e rawa ni curubotea na veilewai me baleta na kerekere vakaveilewai  
e kau cake ena wasetiki (1)(b) kevaka e sega ni lewena na veilewai ya. 

       (7)  E  dina  ni  virikotori  ena  wasetiki  (5),  ia  na  veilewai  e  kau  cake  mai  ena  
wasetiki (1)(b) ena sega ni rawa me kauta cake mai ena tikina qo na lewenipalimedi e  
vagalalataki mai e na nona idabedabe e Palimedi, kei na veilewai kece e kauta cake mai  
e dua na lewenipalimedi me baleta na vakatataro se nona saqata na kena vakabau na  
nona vagalalataki mai na nona idabedabe e Palimedi me na vakayacori ga ena ivakarau  
e virikotori ena tikina 63.  

       (8)  Na Mataveilewai ni Kudru ni Veidigidigi e dodonu me na vakatulewataka na  
kudru se na veilewai kece e kau cake mai ena loma ni 21 na siga mai na siga e ciqoma  
kina na kudru se na veilewai qo.  
   
       (9)  Na lewa e sa tauca na Mataveilewai ni Kudru ni Veidigidigi ena tikina qo me  
na tudei ka na sega ni rawa me dua tale na mataveilewai me railesuva.  

                                             Bose ni Palimedi 
       67.—(1)  Ni  sa  oti  na  veidigidigi  raraba  ni  lewenipalimedi,  na  Peresitedi  ena  
samanitaka na dabe ni Palimedi, ia na gauna e dabe kina me kua ni lailai mai na 14 na  
siga ni oti na kena vakarogotaki na macala ni veidigidigi. 

       (2)  Ena imatai ni dabe, na ituvatuva ni bose na: 

          (a)   nodra bubului na lewenipalimedi, me liutaka na Vunivola Levu ni Palimedi; 

          (b)   na  digitaki  ni  Sipika  me  vaka  e  virikotori  ena  tikina  77,  me  liutaka  na  
                Vunivola Levu ni Palimedi; 

          (c)   bubului ni Sipika, me liutaka na Vunivola Levu ni Palimedi; 

          (d)   na digitaki kei na bubuluitaki ni iVukevuke ni Sipika, me liutaka na Sipika; 

----------------------- Page 51-----------------------

                                                  43 

          (e)   kevaka e se sega ni tekivu veiqaravi na Paraiminisita me vaka e virikoroti  
                ena tikina 93(2), na digitaki ni Paraiminisita me vaka e virikotori ena tikina  
                93(3); kei na 

          (f)   digitaki ni iLiuliu ni iToniveisaqa, me liutaka na Sipika me na vakayacori  
                ena kena ivakarau me vaka e virikotori ena tikina 78. 

       (3)  Na Peresitedi ena lokuca na gauna ena dabe tale kina na Palimedi ena ivakasala  
ni Paraiminisita, ia me kua ni sivia e vula 6 na gauna e cava kina e dua na dabe ni Palimedi  
kei na kena tekivutaki tale e dua na dabe. 

       (4)  Kevaka— 

          (a)   e sega ni se dabe na Palimedi; ka 

          (b)   sa ciqoma e dua na ivola kerekere na Peresitedi mai vei ira e sega ni lailai  
                mai na dua na ikatolu ni lewenipalimedi, me kerei na dabe ni Palimedi me  
                veivosakitaki vakatotolo e dua na itukutuku bibi;  

      na Peresitedi me na samanitaka na dabe ni Palimedi. 

       (5)  Kevaka— 

          (a)   sa sivi e vula rua na kena sega ni dabe na Palimedi; ka  

          (b)   ciqoma na Sipika e dua na ivola kerekere mai vua na Paraiminisita se mai  
                vei ira na lewenipalimedi e sega ni lailai mai na dua na ikatolu me kerea na  
                dabe ni Palimedi me veivosakitaki vakatotolo e dua na itukutuku bibi;  

      na Sipika me kaciva e dua na dabe ni Palimedi ena loma ni 1 na macawa a yaco  
      yani kina na ivola kerekere. 

       (6)  Vakavo ke yalani ena tikina qo, na dabe ni Palimedi ena vakayacori ga ena gauna  
kei na vanua e sa lewa na Palimedi ena lewa kei na ivakaro e dodonu me salamuria.  

                                           iWiliwili vakabau 
       68.—(1)  Ena sega ni rawa ni tekivu se tomani e dua na dabe ni Palimedi, vakavo  
ke sa tiko e dua na ikatolu ni lewenibose. 

       (2)  Ena  sega  ni  caka  na  digidigi  ni  Lawa  Vakaturi  vakavo  ke  lewe  levu  na  
lewenipalimedi era tiko. 

       (3)  Na Sipika me na vakarubeca na dabe ke sega ni yacovi na iwiliwili vakabau era  
tiko rawa. 

----------------------- Page 52-----------------------

                                                   44 

                                             Na Veidigidigi 
       69.—(1)  Vakavo ke vakarautaki tale ena dua tale na tikini Yavunivakavulewa qo,  
ke dua na vakatataro e gadrevi kina na vakatulewa ni Palimedi e dodonu me vakatautaki  
ena iwase levu ni lewenipalimedi era tiko ka rawa ni veidigidigi.  

       (2)  Ena vakatataro e vakaturi me vakatulewa kina na Palimedi— 

          (a)   o koya e veiliutaki e sega nona digidigi; ka 

          (b)   ena kisi ni tautauvata na digidigi, na vakatataro e vakaturi sa na rawa ni  
                vakadrukai.  

       (3)  O koya e veiliutaki ena sega ni oka ena cakacakataki ni iwiliwili ni lewenibose  
ena inaki ni veidigidigi, se na vakadeitaki ni iwiliwili vakabau era tiko.  

                                                Veikomiti 
       70.  Na Palimedi me na vakaduria ena nona ituvatuva kei na ivakaro e so tale na  
komiti lalai me nodra itavi na kena vakadeuci na veiqaravi Vakamatanitu, dikevi ni Lawa  
Vakaturi kei na lawa lalai kei na qaravi ni itavi tale e so me vaka e vakamatatataki ena  
lewa kei na ivakaro ni Palimedi. 

                                          iTuvatuva ni Palimedi 
       71.—(1)  Na Palimedi me na bulia na ituvatuva kei na ivakaro me baleta na lewa  
kei na ivakarau ni bose ena Palimedi kei na kena veikomiti ena sala me muri me rawa ni  
laveti kina na kena kaukauwa, dokai kei na kena taqomaki. 

       (2)  Ni bera na isevu ni dabe ni imatai ni Palimedi e digitaki ena Yavunivakavulewa  
qo, na Paraiminisita ena ivakasala ni Vunilawa me na vakarautaka ka tabaka ena iTukutuku  
Tabaki Vakamatanitu, na ituvatuva ni Palimedi me na taurivaki ena imatai ni dabe.  

                             iVolanikudru, galala ni vakaitavi ni lewenivanua 
       72.—(1)  Na Palimedi e dodonu me na— 

          (a)   vakayacora na nona veiqaravi ena sala rarama, me vakayacori raraba na  
                dabe ni Palimedi kei na bose ni komiti lalai; ka 

          (b)   vukea na vakaitavi raraba ni lewenivanua ena buli ni lawa kei na nodra  
                vakaitavi  ena  ituvatuva  tale  e  so  ni  Palimedi  kei  na  ituvatuva  ni  kena  
                veikomiti. 

       (2)  E sega ni dodonu vua na Palimedi kei ira na kena veikomiti mera vakuwai na  
lewenivanua, oka kina o ira na tabana ni tukutuku mai na dua na dabe ni Palimedi, vakavo  
ke sa lewa na Sipika mera tarovi ena so na yavu yaga ka matata. 

----------------------- Page 53-----------------------

                                                 45 

                                Kaukauwa, dodonu, galala kei na itotogi 
      73.—(1)  O ira taucoko na lewenipalimedi kei ira kece na vosa ena Palimedi e tu  
vei ira na— 

          (a)   galala mera vosa ka veisaqasaqa ena Palimedi se ena loma ni veikomiti, ia  
                me salamuria toka ga na ituvatuva ni Palimedi; kei na  

          (b)   dodonu ni vosa ena galala ka taqomaki mai na veilewaitaki vakalawa ni  
                vosa kece e tau ena Palimedi se ena veikomiti.  

      (2)  Na Palimedi e rawa ni bulia na ivakaro me baleta na nona kaukauwa, dokai kei  
na kena taqomaki na lewenipalimedi ka rawa tale ga ni bulia na ituvatuva kei na ivakaro  
me baleta na nodra ivakarau na lewenipalimedi. 

                                   Kaukauwa ni kaci ivakadinadina 
      74.—(1)  Na Palimedi kei ira na kena veikomiti e tu vei ira na kaukauwa mera  
samanitaka e dua, ena inaki ni kena soli na ivakadinadina se soli itukutuku. 

      (2)  Ena inaki ni wasetiki (1), na Palimedi kei ira na kena veikomiti e tu vei ira na  
kaukauwa e tautauvata kei na Mataveilewai e Cake ena— 

          (a)   kena vakaukauwataki na nodra tiko na soli ivakadinadina kei na nodra soli  
                itukutuku bubuluitaki; kei na 

          (b)   kena  vakaukauwataki  na  vakarautaki  ni  itukutuku  se  veika  tale  e  so  se  
                itukutuku gadrevi me vakayagataki. 

      Tabana C—NA MATABOSE KEI NA VEITABANA VAKACAKACAKA 

                                        Matabose ni Veidigidigi 
      75.—(1)  Na  Matabose  ni  Veidigidigi  e  tauyavutaki  ena  Dikiri  ni  Veiqaravi  
Vakamatanitu 2009 ena tomani tiko ga.  

      (2)  Na itavi ni Matabose me qarava na volayaca ni lewenivanua kei na qaravi ni  
veidigidigi e vakayacori vakasavasava ka vakamatau, e solia vua na veimatavakaturi kei  
na veimatapolitiki mera cakacaka ena galala, kei na vakauitukutuku me vakayacori ena  
galala, kei na mataveilewai me soli vua na galala ni vakatulewa me vaka e virikotori ena  
lawa tabaki ni veidigidigi kei na lawa tale e so, vakabibi— 

          (a)   na nodra volayaca na lewenivanua mera veidigidigi, kei na kena railesuvi  
                wasoma na iVola ni Volayaca ni Veidigidigi;  

          (b)   na nodra vakavulici na dau veidigidigi; 

          (c)    na nodra volayaca na mata i na veidigidigi; 

----------------------- Page 54-----------------------

                                                  46 

          (d)   na iwali ni duidui e vu mai ena veidigidigi, okati kina na duidui e vu mai  
                na vakatututaki ni mata, ia e sega ni okati kina na ivola ni kudru se duidui  
                e vu mai na macala ni veidigidigi; kei na 

          (e)   raici  me  vaqaqacotaki ka  vakamuri na  lawa  tabaki  ni  veidigidigi kei  na  
                isoqosoqo vakapolitiki. 

       (3)  Na  Matabose  e  tiko  tale  ga  na  nona  itavi  me  vaka  e  viritokori  ena  
Yavunivakavulewa qo se e na lawa tabaki. 

       (4)  Na Matabose me vakarautaka e dua na ripote vakayabaki vua na Peresitedi me  
baleta na veiqaravi ni Matabose ka dodonu me vakarautaka e dua na kena ilavelave ena  
Palimedi.  

       (5)  Na Matabose e rawa tale ga ni vakarautaka ena gauna e gadrevi kina na ripote  
me soli vua na Peresitedi kei na Palimedi. 

       (6)  Na Matabose e lewena e dua na Jemeni ka Daunilewa se rawa me taura na itutu  
oya, kei na 6 tale na lewena. 

       (7)  Na Peresitedi me digitaka na Jemeni kei iratou na lewena na Matabose, ena  
ivakasala ni Matabose ni Valenivolavola ni Yavunivakavulewa. 

       (8)  Ena sega ni dua e vakatarai me lewenimatabose kevaka e— 

          (a)   lewenipalimedi; 

          (b)   taura  tiko  e  dua  na  itutu  ena  valenivolavola  ni  lewenivanua  (vakavo  na  
                valenivolavola ni Daunilewa); 

          (c)   lewena na matabose ni vakatulewataki ni veiqaravi e Viti; se 

          (d)   mata vakaturi e na veidigidigi. 

                                          iLiuliu ni Veidigidigi 
       76.—(1)  Na valenivolavola ni iLiuliu ni Veidigidigi a tauyavutaki ena Dikiri ni  
Veiqaravi Vakamatanitu 2009, ena tomani tiko ga. 

       (2)  Na  iLiuliu  ni  Veidigidigi,  ena  veiqaravi  ena  vakatulewa  ni  Matabose  ni  
Veidigidigi, ena— 

          (a)   qarava na volayaca ni veidigidigi ni lewenipalimedi; 

          (b)   qarava na— 

                 (i)    digitaki ni lewenipalimedi; kei na 

                 (ii)   so tale na veidigidigi e vakatulewataka na Palimedi me vakayacori;  
                        ka  

          (c)   rawa ni qarava tale e so na itavi e virikotori ena lawa tabaki. 

----------------------- Page 55-----------------------

                                                  47 

       (3)  Na iLiuliu ni Veidigidigi me na vakamuria na vakatulewa mai na Matabose ni  
Veidigidigi me baleta na qaravi ni nona itavi. 

       (4)  Na Peresitedi ena digitaka na iLiuliu ni Veidigidigi, ena ivakasala ni Matabose ni  
Valenivolavola ni Yavunivakavulewa, ni sa vakayacora oti na Matabose ni Valenivolavola  
ni Yavunivakavulewa na veitalanoa kei na Matabose ni Veidigidigi. 

                              Sipika kei na iVukevuke ni Sipika ni Palimedi 
       77.—(1)  E na imatai ni dabe ni Palimedi ni oti na veidigidigi, kei na gauna e gadrevi  
me vakatawani na idabedabe lala, na Palimedi me digitaka, ena nodra duavata na lelevu— 

          (a)   na  Sipika,  e  sega  ni  lewenipalimedi  ia  e  rawa  ni  mata  vakaturi  ena  
                veidigidigi me lewenipalimedi; kei na 

          (b)   iVukevuke  ni  Sipika  ena  dua  ga  vei  ira  na  lewenipalimedi  (vakuwai  na  
                Minisita). 

       (2)  Na Sipika kei na iVukevuke ni Sipika ena bubului se yalayala ni bera ni tekivu  
na nona veiqaravi me vaka e vakamacalataki ena iKuri ni Yavunivakavulewa qo, ka na  
qarava na Vunivola Levu ni Palimedi. 

       (3)  Na Sipika ena liutaka na bose taucoko ni Palimedi. 

       (4)  Na iVukevuke ni Sipika me na qarava na itavi ni Sipika kevaka e sega ni tiko  
rawa se gole e vanuatani na Sipika, se so tale na vuna e sega ni qarava rawa kina na nona  
itavi. 

       (5)  Kevaka na Sipika se iVukevuke ni Sipika e sega ni tiko me qarava na itavi  
vakaSipika, o ira na lewenipalimedi mera digitaka e 1 me liutaka na bose ni Palimedi. 

       (6)  Na Sipika, iVukevuke ni Sipika se e dua e liutaka na bose, ena itavi vakaSipika— 

          (a)   e tuvakaikoya ka vakamuria ga na Yavunivakavulewa qo kei na lawa tale e  
                so; 

          (b)   raica  me  maroroi  na  kena  dokai  kei  na  itovo  vakaturaga  ena  loma  ni  
                Palimedi; 

          (c)   e nona itavi me raica— 

                 (i)    na nodra dodonu na lewenipalimedi; kei na 

                 (ii)   nodra vakacurumi na lewenivanua ena bose ni Palimedi kei na kena  
                        komiti; 

          (d)   tiko vua na dodonu me vakadeitaka na ivakarau kei na itovo ni bose, me  
                vaka e virikotori ena ituvatuva ni Palimedi kei na itovo ni Palimedi; ka me 

          (e)   vakatulewa vakasavasava, vakadoudou, ka sega ni veivakaduiduitaki. 

----------------------- Page 56-----------------------

                                                  48 

       (7)  Ena lala na itutu ni Sipika— 

          (a)   ena siga e se bera kina na imatai ni bose ni Palimedi ni sa oti na veidigidigi;  
                se 

          (b)   kevaka, ni se bera na siga ya, na Sipika— 

                 (i)    me na solia na nona ivola ni vakacegu vua na Peresitedi; 

                 (ii)   taura tale e dua na itutu ena valenivolavola ni lewenivanua; 

                 (iii)  vakuwai vua na dodonu ni volayaca ena veidigidigi; 

                 (iv)   e sega ni tiko ena rua na bose veitaravi ni Palimedi; se 

                 (v)    vakacegui mai na nona itutu ena veitokoni ni sivia e rua na ikatolu  
                        ni lewenipalimedi. 

       (8)  Ena lala na itutu ni iVukevuke ni Sipika kevaka— 

          (a)   e solia nona ivola ni kere vakacegu vua na Sipika ni Palimedi; 

          (b)   e vagalala mai nona idabedabe ni lewenipalimedi; 

          (c)   e sa digitaki me Minisita; se 

          (d)   vakacegui  mai  na  nona  itutu  ka  tokona  e  sivia  e  rua  na  ikatolu  ni  
                lewenipalimedi. 

                                         iLiuliu ni iToniveisaqa 
       78.—(1)  Na lewenipalimedi era— 

          (a)   sega  ni  lewena  na  nona  isoqosoqo  vakapolitiki  na  Paraiminisita,  ra  
                lewena  na  isoqosoqo  vakapolitiki  ni  iToniveisaqa  se  matailawalawa  ni  
                iToniveisaqa; 

          (b)   sega ni oka ena dua na isoqosoqo vakapolitiki se matailawalawa vata, se  
                tokona, na isoqosoqo vakapolitiki ni Paraiminisita; se 

          (c)   mata tuvakaikoya e sega ni tokona na Paraiminisita, 

       e dodonu mera digitaka e dua me iLiuliu ni iToniveisaqa, me vaka e virikotori ena  
       tikina qo.  

       (2)  Ena imatai ni bose ni Palimedi ni oti na veidigidigi, na Sipika me na kaciva na  
yaca era sa vakatura na lewenipalimedi ka volai koto ena wasetiki (1), ia, kevaka e vakaturi  
ga e 1 na yaca mani tokoni, na Sipika ena vakadonuya me iLiuliu ni iToniveisaqa; ia  
kevaka e sivia e 1 na yaca e vakaturi ka tokoni, na Sipika ena kaciva e dua na veidigidigi,  
vaqo— 

          (a)   ke oti na imatai ni digidigi, e levu na lewenipalimedi e tokona e dua na  
                yaca e vakaturi mai na lewenipalimedi e volai koto ena wasetiki (1), na  
                Sipika ena vakadonuya me iLiuliu ni iToniveisaqa; kei na 

----------------------- Page 57-----------------------

                                                    49 

           (b)   ke sega ni levu era tokona na imatai ni veidigidigi e dua na yaca e vakaturi  
                 mai na lewenipalimedi e volai koto ena wasetiki (1), me na vakayacori tale  
                 na ikarua ni veidigidigi ena loma ni 24 na aua mai na imatai ni veidigidigi,  
                 ia  kevaka  e  na  ikarua  ni  veidigidigi  e  dua  na  mata  vakaturi  e  tokona  e  
                 lewe levu na lewenipalimedi e vakamacalataki tiko e na wasetiki (1), sa na  
                 vakadonuya na Sipika me iLiuliu ni iToniveisaqa. 
  
       (3)  Ni  oti  na  ikarua  ni  veidigidigi  me  vaka  e  vakamacalataki  ena  wasetiki  (2),  
qai sega ni dua na yaca e vakamacalataki ena wasetiki (1) era tokona e lewelevu na  
lewenipalimedi, na itutu ni Liuliu ni iToniveisaqa ena vakalalai tiko me yacova na gauna  
e lewe levu na lewenipalimedi e vakamacalataki ena wasetiki (1), era vola kerekere vua  
na Sipika me qaravi vou tale na veidigidigi ka vakatututaki vou tale na yaca me taura na  
iLiuliu ni iToniveisaqa, me vaka e virikotori ena wasetiki (2). 

       (4)  Kevaka  e  levu  na  lewenipalimedi  e  vakamacalataki  ena  wasetiki  (1)  era  
vakaraitaka  me  sa  vakacegui  na  iLiuliu  ni  iToniveisaqa  mai  na  nona  itutu,  mera  na  
vakaraitaka vua na Sipika ni Palimedi, mera digitaka tale e dua na iLiuliu ni iToniveisaqa  
mai na lewenipalimedi e toka ena wasetiki (1), me vakamuri na ituvatuva e vakamacalataki  
toka ena wasetiki (2). 

       (5)  Ni sa oti se sa bokoci na Palimedi, na itutu ni iLiuliu ni iToniveisaqa ena tomani  
tiko ga me yacova ni sa digitaki na Paraiminisita vou.  

       (6)  Ke sa sega ni digitaki rawa na iLiuliu ni iToniveisaqa ena tikina qo, na veitikina  
ni Yavunivakavulewa qo e vakarautaka na itavi ni iLiuliu ni iToniveisaqa, oka kina na  
veivakasalataki, na veivakaturi se na veitalanoa ni iLiuliu ni iToniveisaqa, e na sega ni  
wili. Na vakayacori ni veidigitaki se na veicakacaka tale e so ena Yavunivakavulewa qo  
e sa na vakayacori ga ka sega ni tarogi vua na iLiuliu ni iToniveisaqa.  

                                         Vunivola Levu ni Palimedi 
       79.—(1)  Na tikina qo e tauyavutaka na valenivolavola ni Vunivola Levu ni Palimedi. 

       (2)  Na  Peresitedi  ena  digitaka  na Vunivola  Levu  ni  Palimedi  ena  ivakasala  ni  
Matabose ni Valenivolavola ni Yavunivakavulewa. 

       (3)  Na Vunivola Levu ni Palimedi e tautauvata na nona itutu kei na vunivola tudei  
ka ripote vua na Sipika ena kena cicivaki vakamatau ni Palimedi. 

       (4)  Na Vunivola Levu ni Palimedi e daunivakasala liu me baleta na ivalavala ni  
Palimedi vua na Sipika, na lewenipalimedi kei na veikomiti ni Palimedi.  

       (5)  Na Vunivola Levu ni Palimedi e qarava na itavi e soli vua ena ituvatuva ni  
Palimedi.  

       (6)  Ena kena qaravi na itavi se na kena vakayagataki na kaukauwa, na Vunivola  
Levu ni Palimedi ena tuvakaikoya, sega ni lewai mai vua e dua se dua na matabose se  
tabacakacaka, vakavo ke vakatulewa ni Sipika, na mataveilewai se virikotori ena dua na  
lawa tabaki.  

----------------------- Page 58-----------------------

                                                  50 

       (7)  Na Vunivola Levu ni Palimedi e tu vua na kaukauwa me digitaka, vakaceguya, se  
totogitaka e dua na vakailesilesi (oka kina o ira na cakacaka vakavunivola) ena Palimedi. 

       (8)  Na Vunivola Levu ni Palimedi e tu vua na kaukauwa me vakadeitaka na veika  
me baleti ira na vakailesilesi ni Palimedi, oka kina na— 

          (a)   ivakarau kei na iwalewale ni cakacaka; 

          (b)   ivakatagedegede ni vuli e gadrevi kei na ivakarau me vakamuri me baleta  
                na  veivakacakacakataki,  ka  dodonu  me  dola  raraba,  vakarawarawataki,  
                valataki vakasavasava, ia na veidigitaki me yavutaki ena rawaka; 

          (c)   isau, idole, kei na oco me saumi, e dodonu me veiganiti kei na ivotavota ni  
                ilavo e vakadonuya na Palimedi; kei na 

          (d)   levu ni vakailesilesi vakadeitaki se levu ni vakailesilesi e digitaki, e dodonu  
                me veiraurau kei na ivotavota vakailavo e vakadonuya na Palimedi. 

       (9)  Na isau, idole kei na oco me soli vua na Vunivola Levu ni Palimedi kei ira na  
vakailesilesi ni Palimedi me saumi mai ena Umailavo Cokovata ni Matanitu.  

       (10)  Na Palimedi me vakadeitaka ni na vakarautaki e dua na ivotavota vakailavo  
vua na Vunivola Levu ni Palimedi, me rawa ni vakatulewa ka qarava ga vakaikoya na  
itavi ni Vunivola Levu ni Palimedi. 

                                            iSau ni Veiqaravi 
       80.  Na isau ni veiqaravi, okati kina na isau ni cakacaka, na oco kei na idole, e saumi  
vua na Peresitedi, Paraiminisita, Minisita, iLiuliu ni iToniveisaqa, Sipika, iVukevuke ni  
Sipika ni Palimedi kei na lewenipalimedi ena tabaki vakalawa, ka me kua ni veisautaki  
vakavo ke vakayacori e dua na veisau me vakalailaitaki kina na isau, ia na veisau me  
vakayacori vakatautauvata vei ira kece na vakailesilesi vakamatanitu. 

----------------------- Page 59-----------------------

                                                   51 

                      WASE 4—NA VEILIUTAKI VAKAMATANITU 

                                 Tabana A—NA PERESITEDI 

                                           Na Peresitedi e Viti 
       81.—(1)  Na tikina qo e tauyavutaka na valenivolavola ni Peresitedi. 

       (2)  Na Peresitedi e iLiuliu ni Vanua o Viti, e tu vua na vakatulewa cecere duadua  
ni Matanitu.  

       (3)  Na Peresitedi me vakaitavi ena ivakarau vakaivalu me vaka ni Komada Liuliu  
ni Mataivalu e Viti.  

       (4)  Na Peresitedi me dolava na imatai ni bose ni Palimedi ka vakamacalataka na  
polisi kei na ituvatuva ni Matanitu ena veiyabaki. 

                                  Peresitedi e vakatulewa ena ivakasala 
       82.  Ena nona vakatulewa cecere, na Peresitedi ena vakatulewa ga ena ivakasala ni  
Boseyaco se Minisita se dua tale na tabana vakacakacaka se matabose e virikotori ena  
Yavunivakavulewa qo.  

                             iVakatagedegede me digitaki kina na Peresitedi  
       83.—(1)  O ira era tawana na itutu ni Peresitedi e dodonu me— 

          (a)   dua e kilai vinaka na nona veiqaravi e Viti se veiyasai vuravura, ena tabana  
                vakamatanitu se tabana tuvakaikoya; 

          (b)   lewenivanua ga e Viti; 

          (c)   sega ni lewena, se vakaitutu ena dua na isoqosoqo vakapolitiki; 

          (d)   sega  ni  mata  vakaturi  ni  veidigidigi  ena  dua  tale  na  valenivolavola  ena  
                Matanitu; ka  

          (e)   sega ni se totogitaki ena cala vakalawa ena dua na gauna, ena loma ni 6 na  
                yabaki ni se bera ni digitaki kina.  

       (2)  E dua e taura tiko na itutu ena valenivolavola ni lewenivanua e na sega ni gadrevi  
me vakacegu mai na nona itutu ni se bera ni taura na itutu ni Peresitedi, ia na nona digitaki  
me Peresitedi ena vakacegui mai na itutu e taura tiko.  

       (3)  Na tikina qo ena sega ni tarova na Peresitedi mai na veiqaravi ena valenivolavola  
ni lewenivanua, me baleta na nona digitaki me Peresitedi, ena lawa tabaki. 

                                          Digitaki ni Peresitedi 
       84.—(1)  Na  Palimedi  me  digitaka  na  Peresitedi  ena  iwalewale  e  virikotori  ena  
tikina qo. 

----------------------- Page 60-----------------------

                                                  52 

        (2)  Kevaka  e  lala  na  itutu  vakaPeresitedi,  na  Paraiminisita  kei  na  iLiuliu  ni  
iToniveisaqa me rau na vakatura e yadua na yaca vua na Sipika, mera qai digitaka na  
lewenipalimedi na Peresitedi. 

       (3)  Na  yaca  vakaturi  e  tokona  e  lelevu  na  lewenipalimedi,  ena  vakatikori  me  
Peresitedi, ka na vakaraitaka na Sipika na yacana na Peresitedi.  

       (4)  Ke mani tautauvata na iwiliwili ni digidigi vei rau na mata vakaturi, me na qarava  
tale na Sipika e dua na veigidigi ni oti e 24 na aua. Ena tomani na qaravi ni veidigidigi  
me yacova ni sa nona na iwiliwili levu duadua o koya e sa digitaki me Peresitedi mai vei  
ira na lewenipalimedi; ia kevaka sa oti na ika3 ni wavoki ni veidigidigi qai se sega ni dua  
e nona na iwiliwili levu, na mata e vakatura na Paraiminisita e na kacivaka na Sipika ni  
sa digitaki me Peresitedi. 

       (5)  Ke tautauvata na nodrau digidigi na Paraiminisita kei na iLiuliu ni iToniveisaqa,  
ena sega ni qaravi tale na veidigidigi, ka na kacivaka raraba na Sipika o koya sa digitaka  
na Palimedi me Peresitedi. 

                                     Gauna kei na isau ni veiqaravi 
       85.—(1)  Na Peresitedi me veiqaravi ena loma ni 3 na yabaki, ka rawa ni tosoi na  
nona veiqaravi ena 3 tale na yabaki, ia ena sega ni rawa ni tosoi tale ni oti oya. 

       (2)  Ena vuku ni wasetiki (1), ena kena vakadeitaki nona digitaki se tosoi na nona  
veiqaravi  e  dua,  ena  vakabau  na  nona  veiqaravi  taumada  ni  se  bera  ni  taurivaki  na  
Yavunivakavulewa qo. 

       (3)  Na Peresitedi me na soli vua na isau ni veiqaravi, oco kei na idole tale e so me  
vaka e virikotori ena lawa tabaki e buli ena tikina 80. 

                                                Bubului 
       86.  Ni  se  bera  ni  lewena  na  valenivolavola  ni  Peresitedi  na  Peresitedi,  me  na  
vosa bubului ena matanalevu, me na bubului ena matana na Navosavakadua me vaka e  
vakamacalataki ena iKuri ni Yavunivakavulewa qo.  

                                            Kere vakacegu 
       87.  E rawa ni kerea nona vakacegu na Peresitedi ena nona vola e dua na ivola ni  
kere vakacegu vua na Paraiminisita me na qai vakaraitaka ena Palimedi. 

                         Navosavakadua me na veisosomitaki vua na Peresitedi 
       88.  Ena gauna e cegu se gole kina vakacakacaka i vanuatani na Peresitedi, se ena  
dua tale na inaki, e sega ni qarava rawa na nona itavi, se lala na itutu vakaPeresitedi, e na  
qai qarava na itavi vakaPeresitedi na Navosavakadua. 

                                    Vagalalataki mai valenivolavola 
       89.—(1)  Na Peresitedi ena rawa ni vakacegui mai na nona itutu ke sega ni qarava  
rawa na itavi lavaki (ke vu mai na tauvimate vakayago se vaka vakasama, se ena dua tale  
na ka) se ena itovo ca, ka na sega ni vakacegui ena dua tale na iwalewale. 

       (2)  Na vakacegui ni Peresitedi mai na nona veiqaravi me na vakayacori ga ena tikina  
qo. 

----------------------- Page 61-----------------------

                                                  53 

       (3)  Kevaka  e  nanuma  na  Paraiminisita  me  na  vaqaqai  na  nona  vakacegui  na  
Peresitedi— 

          (a)   Na Paraiminisita me na qai kerea na Navosavakadua me tauyavutaka— 

                 (i)    ena kisi ni itovo ca—na mataveivaqaqai, me lewena e dua na Jemeni  
                        kei na 2 tale, me rau Daunilewa se rawa ni Daunilewa; se  
  
                 (ii)   ena kena nanumi ni sega ni qarava rawa na nona itavi—na matabose  
                        ni  bula  me  na  lewena  e  dua  na  Jemeni  kei  na  rua  tale,  me  rau  
                        vakaivola vakavuniwai, 

      kei na Paraiminisita me na vakaraitaka vua na Peresitedi na gagadre qo; 

          (b)   Navosavakadua, me na cakacakataka na kerekere, me na tauyavutaka na  
                mataveivaqaqai se na matabose ni bula; kei na  

          (c)   mataveivaqaqai se matabose ni bula me dikeva na leqa qo qai vakarautaka  
                e dua na kena ripote vua na Navosavakadua, oka ena ripote na vakatutu ni  
                nona vakacegui na Peresitedi. Navosavakadua ena qai vagolea na ripote  
                vua na Paraiminisita me na qai vakaraitaka ena Palimedi. 

       (4)  Ena  kena  vakatulewataki  na  vakacegui  ni  Peresitedi,  na  Palimedi  me  na  
vakatulewa vakamatau ka salavata na ivakasala ni mataveivaqaqai kei na matabose ni  
bula. 

       (5)  Na Peresitedi ena wili me sega ni vakayacora na nona itavi ena siga e taura kina  
na itukutuku me vaka e virikotori ena wasetiki (3)(a) ka na cava ena gauna e soli kina na  
vakatulewa ena wasetiki (4). 

       (6)  Na ripote ni mataveivaqaqai se na vakatutu ni matabose ni bula, ena vuku ni  
kisi qo, me vaka e virikotori ena wasetiki (3) me vakaraitaki raraba.  

                                    Tabana B—BOSEYACO 

                                           Matanitu Veiliutaki 
       90.  Na Matanitu me tiko vua na veivakabauti ni Palimedi. 

                                               Boseyaco 
       91.—(1)  Na  Boseyaco  me  lewena  ka  kena  Jemeni  na  Paraiminisita,  kei  ira  na  
Minisita e digitaka na Paraiminisita. 

       (2)  Na leweniboseyaco era na tarogi yadua se vakailawalawa ena nodra vakatulewa  
kei na itavi era qarava e Palimedi.  

       (3)  Na Minisita me rairai e Palimedi, se ena dua na komiti e Palimedi, ena gauna e  
gadrevi kina, ka me sauma e so na vakatataro me baleta na nona itavi.  

----------------------- Page 62-----------------------

                                                   54 

       (4)  Na leweniboseyaco me na vakarautaka e Palimedi na ripote ni veika e ratou  
qarava. 

       (5)  Na Boseyaco me taro ivakasala i na Mataveilewai Cecere ena vuku ni kena  
vakamacalataki na Yavunivakavulewa qo.  

                                     Valenivolavola ni Paraiminisita 
       92.—(1)  Na Paraiminisita e iliuliu ni Matanitu. 

       (2)  Na Paraiminisita me na dau vakaraitaka tiko vua na Peresitedi na veika kece me  
baleta na liutaki ni matanitu o Viti. 

       (3)  Na Paraiminisita— 

          (a)   me digitaki ira na Minisita ena nodra itutu, kei na nodra itavi;  

          (b)   vakaceguya na Minisita; ka  

          (c)   tabaki  ena  iTukutuku  Tabaki  Vakamatanitu,  na  veiqaravi  ni  dua  na  
                Minisita ena itavi me qaravi ena cakacaka ni matanitu, oka kina na itavi  
                ena tabana ni veiqaravi vakamatanitu se tabana ni veitaqomaki ena kena  
                cakacakataki kei na qaravi ni Lawatu, ia na cakacaka ni Matanitu e sega ni  
                lesi vakatabakidua i na dua na tabana, me qarava ga na Paraiminisita. 

       (4)  Na Paraiminisita me na digitaka e dua na Minisita me Paraiminisita Vakatawa ena  
gauna e yali kina vakacakacaka e Viti se gole tu e vanuatani, se ena dua tale na iulubale,  
e sega ni qarava rawa na nona itavi, me na qai tabaki ena iTukutuku Tabaki Vakamatanitu  
na kena digitaki na Paraiminisita Vakatawa.  

                                        Digitaki ni Paraiminisita 
       93.—(1)  Na Paraiminisita e dodonu me lewenipalimedi. 

       (2)  Ni  oti  na  veidigidigi,  na  mata  e  sa  digitaki  me  lewenipalimedi  ka  iliuliu  ni  
isoqosoqo vakapolitiki e qaqa ni sivia na 50% na idabedabe ni Palimedi e rawata, me cabeta  
na itutu vakaParaiminisita, vosa bubului e matai Peresitedi (me liutaka na Peresitedi) me  
vaka e virikotori ena iKuri ni Yavunivakavulewa qo. 

       (3)  Ni qaravi oti na veidigidigi, kevaka e sega ni dua na isoqosoqo vakapolitiki e  
rawata e sivia na 50% na iwiliwili e Palimedi, ena matai ni dabe ni Palimedi na Sipika ena  
kaciva na nodra vakatutu na lewenipalimedi, kevaka e dua ga na yaca e vakatututaki qai  
tokoni, sa na cabeta o koya na itutu vakaParaiminisita, me vosa bubului e matai Peresitedi  
(me liutaka na Peresitedi) me vaka e virikotori ena iKuri ni Yavunivakavulewa qo; ia  
kevaka e sivia e dua na yaca e vakatututaki qai tokoni, na Sipika me na qarava e dua na  
veidigidigi me vaka e vakamacalataki toka qo— 

          (a)   ni  oti  na  imatai  ni  veidigidigi,  kevaka  era  sa  tokona  e  sivia  na  50%  na  
                lewenipalimedi  e  dua  na  yaca  vakaturi,  sa  na  vakadeitaki  o  koya  me  
                Paraiminisita  ka  me  vosa  bubului  e  matai  Peresitedi  (me  liutaka  na  
                Peresitedi) me vaka e virikotori ena iKuri ni Yavunivakavulewa qo; 

----------------------- Page 63-----------------------

                                                55 

          (b)  ni oti na imatai ni veidigidigi, ke sega ni dua na yaca vakaturi e sivai na  
               50% na digidigi mai vei ira na lewenipalimedi, me na vakayacori tale na  
               ikarua ni veidigidigi ena loma ga ni 24 na aua mai na imatai ni veidigidigi,  
               ke sa rawata e dua na yaca vakaturi ena ikarua ni veidigidigi e 50% na  
               digidigi  ena  cabeta  na  itutu  vakaParaiminisita  ka  vosa  bubului  e  matai  
               Peresitedi me vaka e virikotori ena iKuri ni Yavunivakavulewa qo; 

          (c)  ni oti na ikarua ni veidigidigi, ke sega ni dua na yaca vakaturi ena karua  
               ni  veidigidigi  e  sivia  na  50%  na  nodra  digidigi  na  lewenipalimedi,  ena  
               qaravi na ikatolu ni veidigidigi ena loma ni 24 na aua mai na ikarua ni  
               veidigidigi, ia ni sa oti na ikatolu ni veidigidigi, sa rawata na yaca vakaturi  
               e sivia na 50% na nodra digidigi na lewenipalimedi, sa na cabeta na itutu  
               vakaParaiminisita ka vosabubului e matai Peresitedi me vaka e virikotori  
               ena iKuri ena Yavunivakavulewa qo; ka 

          (d)  ni oti na ikatolu ni veidigidigi, qai sega ni dua na yaca vakaturi e digitaki e  
               rawata e sivia na 50% na nodra digidigi na lewenipalimedi, sa na volavola  
               na Sipika vua Peresitedi ni sa sega ni rawa ni digitaka na Palimedi e dua  
               na Paraiminisita, na Peresitedi me na vakatulewa ena loma ni 24 na aua me  
               bokoca na Palimedi ka solia na ivakaro tabaki me caka na veidigidigi me  
               vaka e volai ena Yavunivakavulewa qo.  

      (4)  Ena lala na itutu vakaParaiminisita kevaka e— 

          (a)  kerea nona vakacegu vakaivola vua na Peresitedi; 

          (b)  cegu, se vakatabui, me lewenipalimedi; se 

          (c)  mate. 

      (5)  Ke sa lala na itutu vakaParaiminisita me vaka e virikotori ena wasetiki (4), me qai  
kaciva totolo na Sipika me dabe na Palimedi, kerei na nodra vakatutu na lewenipalimedi  
me baleta na itutu ni Paraiminisita, ke sa vakatututaki e dua na mata vakaturi qai tokoni,  
sa na cabeta na itutu vakaParaiminisita, vosa bubului e matai Peresitedi (me liutaka na  
Peresitedi) me vaka e virikotori ena iKuri ni Yavunivakavulewa qo; na Sipika me na  
qarava e dua na veidigidigi me vaka e vakamacalataki toka qo— 

          (a)  ni  oti  na  imatai  ni  veidigidigi,  kevaka  era  sa  tokona  e  sivia  na  50%  na  
               lewenipalimedi  e  dua  na  yaca  vakaturi,  sa  na  vakadeitaki  o  koya  me  
               Paraiminisita  ka  me  vosa  bubului  e  matai  Peresitedi  (me  liutaka  na  
               Peresitedi) me vaka e virikotori ena iKuri ni Yavunivakavulewa qo; 

          (b)  ni oti na imatai ni veidigidigi, ke sega ni dua na yaca vakaturi e sivia na  
               50% na nodra digidigi na lewenipalimedi, me na vakayacori tale na ikarua  
               ni veidigidigi ena loma ga ni 24 na aua mai na imatai ni veidigidigi, ke sa  
               rawata e dua na yaca vakaturi ena ikarua ni veidigidigi e 50% na digidigi,  
               ena cabeta na itutu vakaParaiminisita, vosa bubului e matai Peresitedi (me  
               liutaka na Peresitedi) me vaka e virikotori ena iKuri ni Yavunivakavulewa  
               qo; 

----------------------- Page 64-----------------------

                                                   56 

          (c)   ni  oti  na  ikarua  ni  veidigidigi,  ke  sega  ni  dua  na  yaca  vakaturi  e  sivia  
                na  50%  na  nodra  digidigi  na  lewenipalimedi,  ena  qaravi  na  ikatolu  ni  
                veidigidigi  ena  loma  ni  24  na  aua,  ia  ni  sa  oti  na  ikatolu  ni  veidigidigi  
                ka sa rawata na yaca vakaturi e sivia na 50% na digidigi, sa na cabeta na  
                itutu vakaParaiminisita ka vosa bubului e matai Peresitedi (me liutaka na  
                Peresitedi) me vaka e virikotori ena iKuri ni Yavunivakavulewa qo; kei na 

          (d)   ke sa oti na ikatolu ni veidigidigi, qai sega ni dua na yaca vakaturi e rawata  
                e  sivia  na  50%  na  nodra  digidigi  na  lewenipalimedi,  sa  na  volavola  na  
                Sipika vua na Peresitedi ni sa sega ni digitaka rawa na Palimedi e dua na  
                Paraiminisita, na Peresitedi me na vakatulewa ena loma ni 24 na aua me  
                bokoca na Palimedi ka solia na lewa ni veidigidigi me vaka virikotori ena  
                Yavunivakavulewa qo. 

       (6)  Na Paraiminisita me na vakaotia na nona yabaki ni veiqaravi, vakavo kevaka  
e vakacegui ena mosoni ni tawa veivakabauti me vaka e virikotori ena tikina 94, ka na  
sega ni vakacegui ena dua tale na iwalewale. 

       (7)  Na Paraiminisita kei ira na Minisita mera na tomana tiko ga na nodra veiqaravi  
me yacova na digitaki ni Paraiminisita vou ni oti na veidigidigi me vaka e virikotori ena  
tikina qo. 
                                      Mosoni ni tawa veivakabauti 
       94.—(1)  Na Paraiminisita ena rawa ga ni vakacegui ena mosoni ni tawa veivakabauti,  
me salavata na mosoni qo e dua na yaca vakaturi e lewenipalimedi me Paraiminisita. 

       (2)  Na mosoni ni tawa veivakabauti me vakayacori na kena veidigidigi ena loma  
ni 24 na aua mai na gauna e vakaraitaki kina. 

       (3)  Ena vakadonui na mosoni ni tawa veivakabauti ke lewe levu na lewenipalimedi  
era tokona. 

       (4)  Kevaka sa vakadonui na mosoni ni tawa veivakabauti— 

          (a)   na vakacegui ena gauna oya na Paraiminisita; 

          (b)   era na vakacegui tale ga ena nodra itutu na leweniboseyaco; ka 

          (c)   na yaca vakaturi mai na mosoni me na vosa bubului vua na Peresitedi me  
                Paraiminisita.  

       (5)  Kevaka sa druka na mosoni ni tawa veivakabauti me baleta na Paraiminisita, ena  
sega ni dua tale na mosoni ni tawa veivakabauti me na vakaturi ena loma ni 6 na vula. 

                                           Digitaki ni Minisita 
       95.—(1)  Na Minisita e dodonu me lewenipalimedi, vakavo ena tikina 96(3). 

       (2)  Na leweniboseyaco mera na vosa bubului se yalayala e matai Peresitedi ni bera  
nira veiqaravi, me vaka e virikotori ena iKuri ni Yavunivakavulewa qo. 

----------------------- Page 65-----------------------

                                              57 

      (3)  Na Minisita era na tomana tiko ga na nodra itutu vakavo ke— 

         (a)   vakacegui ira na Paraiminisita; 

         (b)   vakacegu se vakatabui me lewenipalimedi; se 

         (c)   solia na nona ivola ni vakacegu vua na Paraiminisita.  

      (4)  Na Paraiminisita e rawa ni digitaka e dua na Minisita me Minisita vakatawa ena  
itutu sa lala ni dua tale na Minisita ena gauna e sega ni vakayacora kina na nona itavi,  
kevaka e gole tu i vanuatani, se ena dua tale na inaki e sega ni qarava kina na nona itavi  
vakacakacaka, ka me na tabaki vakaivola na Minisita vakatawa ena iTukutuku Tabaki  
Vakamatanitu. 

                                            Vunilawa 
      96.—(1)  Na Minisita e digitaki me Vunilawa e daunivakasala vakalawa ni Matanitu. 

      (2)  Ena sega ni rawa ni digitaki e dua me Vunilawa vakavo ke— 

         (a)   sa vakadonui me daunilawa e Viti, ka sega ni lailai mai na 15 na yabaki na  
               nona veiqaravi vakadaunilawa e Viti se vanuatani; ka 

         (b)   se sega ni bau cala vakalawa ena veivaqaqai ni veitotogitaki ni Matabose  
               Vakalawa Tuvakaikoya se ena veivaqaqai e vauci ira na daunilawa, solisita  
               kei na berisita ni bera ni tauyavu na Matabose Vakalawa Tuvakaikoya. 

      (3)  Kevaka e raica na Paraiminisita ni sega ni dua na lewenipalimedi e— 

         (a)   lewena na nona isoqosoqo vakapolitiki;  

         (b)   lewena  na  isoqosoqo  vakapolitiki  e  matailawalawa  kei  na  isoqosoqo  ni  
               politiki ni Paraiminisita; se 

         (c)   mata tuvakaikoya ka tokona na Paraiminisita, 

      ka  yacova  na  ivakatagedegede  e  vinakati,  ganita  se  rawa  ni  taura  na  itutu  ni  
      Vunilawa, na Paraiminisita e rawa ni qai digitaka e dua e sega ni lewenipalimedi  
      me Vunilawa kevaka e— 

                (i)   daunilawa ka rawa ni taura na itutu ni Vunilawa me vaka e virikotori  
                      ena wasetiki (2); ka 

                (ii)  e rawa ni mata ena veidigidigi ena Palimedi me vaka e virikotori ena  
                      tikina 56. 

       (4)  Na tamata e digitaki me Vunilawa ena wasetiki (3) ena rawa ni leweniboseyaco  
ena itutu vakaMinisita, ka dua na nona idabedabe ena Palimedi, ia ena sega ni rawa ni  
vakaitavi ena veidigidigi e na Palimedi. 

----------------------- Page 66-----------------------

                                              58 

      (5)  Na tamata digitaki me Vunilawa, me kua ni veiqaravi vakadaunilawa ena dua  
na valenivolavola ni daunilawa se gadreva me veiqaravi ena dua na valenivolavola ni  
daunilawa, se me tiko na yacana ena dua na veiqaravi vakadaunilawa. 

      (6)  Na  Paraiminisita  ena  rawa  ni  digitaka  e  dua  na  Minisita  se  dua  tale  na  
lewenipalimedi se dua tale na tamata (me vaka e virikotori ena wasetiki (3) ka rawa ni  
digitaki me Vunilawa me taura vakawawa na itutu vakaVunilawa ena gauna e sega ni rawa  
ni qarava kina na nona itavi, gole vakacakacaka e vanuatani, se ena dua tale na inaki, se  
sega ni qarava na nona itavi vakacakacaka, me na tabaki vakaivola na Vunilawa vakatawa  
ena iTukutuku Tabaki Vakamatanitu. 

      (7)  Na wasetiki (5) e vakuwai vua e dua e Vunilawa vakatawa ena wasetiki (6). 

----------------------- Page 67-----------------------

                                                 59 

                                 WASE 5—MATAVEILEWAI 

           Tabana A—NA MATAVEILEWAI KEI NA VAKAILESILESI NI  
                                        MATAVEILEWAI 

                             Kaukauwa kei na tuvakaikoya ni mataveilewai 
      97.—(1)  Na kaukauwa ni mataveilewai ena matanitu e vakarurugi ena Mataveilewai  
Cecere, Mataveilewai ni Rogokudru, Mataveilewai e Cake, Mataveilewai e Ra kei na  
mataveilewai lalai tale e so se mataveivaqaqai yavutaki vakalawa. 

      (2)  Na mataveilewai kei ira taucoko na vakailesilesi ni mataveilewai, era tugalala  
mai na bulilawa kei na veiliutaki vakamatanitu, ka vakarurugi ga ena Yavunivakavulewa  
qo kei na lawa ka dodonu mera vakatulewa vakadoudou, ka sega na veivakaduiduitaki. 

      (3)  E  tabu  vua  e  dua  me  siova  na  cakacaka  ni  mataveilewai  se  siova  na  veika  
vakaivola ni mataveilewai.  

      (4)  Na Palimedi kei na Boseyaco e na gaunisala e bulia na lawa kei na cakacakaca  
e  veiganiti,  me  vukea  ka  taqomaka  na  mataveilewai,  me  rokovi  kina  na  galala  ni  
mataveilewai, veiqaravi vakatautauvata, vakayagataki ni veiqaravi kei na vakatulewa  
tudei.  

      (5)  E itavi ni Palimedi me raica ni veiganiti na veika vakailavo kei na veigacagaca  
ni veiqaravi, me rawa ni qarava vinaka na mataveilewai na nona itavi.  

      (6)  Na  Mataveilewai  e  vakatulewataka  ga  na  nodratou  ivotavota  vakailavo  ena  
veivakadonui ni Palimedi. 

                                         Mataveilewai Cecere 
      98.—(1)  Na Mataveilewai Cecere e lewena na— 

          (a)   Navosavakadua, ka Peresitedi ni Mataveilewai Cecere; kei na 

          (b)   Daunilewa tale e so era digitaki mera vakatulewa ena Mataveilewai Cecere,  
                mera vakaitavi ena gauna e gadrevi kina.  
  
      (2)  Na Daunilewa ni Mataveilewai ni Rogokudru e rawa ni dabe me rogoca na kisi  
e vakayacori ena Mataveilewai Cecere ke vaka e raica o Navosavakadua ni gadrevi. 

      (3)  Na Mataveilewai Cecere e— 

          (a)   iotioti ni mataveilewai me rogoci kina e dua na kisi;  

          (b)   tiko vua na lewa cecere duadua, me vaka e vakaroti ena lawa tabaki, me  
                rogoca ka vakatulewa ena lewa sa tauca na Mataveilewai ni Rogokudru; ka  

          (c)   tiko  vua  na  lewa  cecere  me  rogoca  ka  vakatulewa  ena  vakatataro  ni  
                Yavunivakavulewa me vaka e vakamacalataki ena tikina 91(5). 

----------------------- Page 68-----------------------

                                               60 

      (4)  Na  Mataveilewai  Cecere  ena  sega  ni  rawa  ni  dikeva  tale  na  vakatulewa  ni  
Mataveilewai ni Rogokudru vakavo kevaka sa vakadonui. 

      (5)  Ena nona vakatulewa na Mataveilewai Cecere e rawa ni— 

         (a)   raicalesu, veisautaka, biuta vakatikitiki, se vakadeitaka na nona vakatulewa  
               na Mataveilewai ni Rogokudru; se 

         (b)   vakatauca na lewa ka gadrevi me baleta na veiqaravi vakalawa, okati kina  
               na lewa me rogoci vou tale na kisi se na lewa me saumi e dua na ilavo. 

      (6)  Vakavo ke virikotori ena wasetiki (7), na lewa ni Mataveilewai Cecere e vauca  
na mataveilewai kece e Viti. 

      (7)  Na Mataveilewai Cecere e rawa ni railesuva na vakatulewa ka tauca. 

                                    Mataveilewai ni Rogokudru 
      99.—(1)  Na Mataveilewai ni Rogokudru e lewena— 

         (a)   e dua na Daunilewa, ia e sega ni Navosavakadua, me digitaki me Peresitedi  
               ena Mataveilewai ni Rogokudru; kei na  

          (b)  Daunilewa tale e so era digitaki mera Daunilewa ni Rogokudru. 

      (2)  O ira na Daunilewa mai na Mataveilewai e Cake vakavo na Navosavakadua e  
rawa ni rogoca na kisi e vakayacori ena Mataveilewai ni Rogokudru kevaka e raica na  
Peresitedi ni Mataveilewai ni Rogokudru ni gadrevi. 

      (3)  Na Mataveilewai ni Rogokudru e tiko vua na kaukauwa, vakavo ke virikotori  
ena Yavunivakavulewa qo kei na veilawa tabaki tale e so, me rogoca ka vakatulewa ena  
lewa sa tauca na Mataveilewai e Cake ka tu vua na kaukauwa tale e so e vakadeitaki ena  
lawa tabaki. 

      (4)  Na  taro  kece  se  vakavakadewa  me  baleta  na Yavunivakavulewa  qo  e  rawa  
ni  dikeva  tale  na  Mataveilewai  ni  Rogokudru  ena  gauna  sa  vakatulewa  oti  kina  na  
Mataveilewai e Cake. 

      (5)  Na  lawa  tabaki  e  rawa  ni  vakarautaka  na  kena  kau  cake  na  kudru  mai  na  
Mataveilewai e Cake i na Mataveilewai ni Rogokudru, ka rawa ni kau cake ga vakadodonu  
se kerei na veivakadonui ni Mataveilewai ni Rogokudru, ia ena kau cake ga ena lawa e  
vauca na Mataveilewai ni Rogokudru.  

                                       Mataveilewai e Cake 
      100.— (1)  Na Mataveilewai e Cake e lewena na— 

         (a)   Navosavakadua; 

         (b)   Daunilewa era digitaki mera tauca na lewa ena Mataveilewai e Cake; 

         (c)   Masta ni Mataveilewai e Cake; kei na 

         (d)   Vunivola Levu ni Mataveilewai e Cake. 

----------------------- Page 69-----------------------

                                                  61 

       (2)  Na kaukauwa kei na raraba ni veiqaravi ni Masta ni Mataveilewai e Cake kei  
na Vunivola Levu ni Mataveilewai e Cake me na yavutaki ena lawa tabaki. 

       (3)  Na Mataveilewai e Cake e tu vua na kaukauwa me rogoca na kisi taucoko me  
vaka e virikotori ena Yavunivakavulewa qo se na lawa tabaki tale e so. 

       (4)  Na Mataveilewai e Cake e tu vua na kaukauwa me vakatulewa ena dua na kisi  
me baleta na Yavunivakavulewa qo se na kena vakadewataki.  

       (5)  Na Mataveilewai e Cake e tu vua na kaukauwa, ia ena kena vakadeitaki mai na  
lawa tabaki, me na rogoca tale ka vakatulewa ena kisi e kau cake mai na Mataveilewai e  
Ra kei na vei mataveilewai lalai tale e so. 

       (6)  Na Mataveilewai e Cake e tu vua na kaukauwa me vakasala ena kisi taucoko e  
rogoci ena Mataveilewai e Ra se mataveilewai lalai tale e so ka rawa tale ga ni solia na  
vakatulewa tale e so kevaka e gadreva ena kena cicivaki vakavinaka na Mataveilewai e  
Ra kei na mataveilewai lalai tale e so.  

       (7)  Kevaka  e  vure  cake  mai  na  vakatataro  me  baleta  na  vakamacalataki  ni  
Yavunivakavulewa ena Mataveilewai e Ra se mataveilewai lalai tale e so, na Mataveilewai  
e  Ra  se  mataveilewai  lalai  tale  e  so  me  vakatulewa  kina,  ia  sa  tiko  na  dodonu  ena  
Mataveilewai e Cake me rogoca kevaka e dua na ilawalawa ena kisi e sega ni duavata  
kei na vakatulewa ena Mataveilewai e Ra se mataveilewai lalai tale e so.  

                                           Mataveilewai e Ra 
       101.—(1)  Na Mataveilewai e Ra e lewena na— 

          (a)   Daunilewa Liu ni Mataveilewai e Ra; kei 

          (b)   ira tale na Daunilewa ni Mataveilewai e Ra era digitaki mai na Matabose  
                Veiqaravi ni Mataveilewai. 

       (2)  Na rabailevu ni veiqaravi ni Mataveilewai e Ra e virikotori vakalawa. 

                                       Mataveilewai lalai tale e so 
       102.  Na lawa tabaki e rawa ni tauyavutaka ka vakadeitaka na kaukauwa e soli vua na  
mataveilewai lalai tale e so, ka rawa ni tautauvata na nona itutu me vaka na Mataveilewai  
e Cake, Mataveilewai e Ra se na mataveilewai lalai tale e so. 

                                 Lawa kei na ivakarau ni mataveilewai  
       103.—(1)  Na Peresitedi ni Mataveilewai Cecere me na vakarautaka na lawa ni  
mataveilewai, solia tale ga na ivakaro dodonu me veidonui kei na Yavunivakavulewa  
qo se na lawa tabaki, ena kena vakarautaki na ivakaro se ituvatuva me vakamuri e na  
Mataveilewai Cecere. 

       (2)  Na Peresitedi ni Mataveilewai ni Rogokudru me na vakarautaka na lawa ni  
mataveilewai, me na solia tale ga na ivakaro dodonu me veidonui kei na Yavunivakavulewa  
qo se na lawa tabaki, ena kena vakarautaki na ivakaro se ituvatuva me vakamuri ena  
Mataveilewai ni Rogokudru. 
        

----------------------- Page 70-----------------------

                                                62 

      (3)  Navosavakadua me na vakarautaka na lawa ni mataveilewai, me na solia tale  
ga na ivakaro dodonu me veidonui kei na Yavunivakavulewa qo se na lawa tabaki, ena  
kena vakarautaki na ivakaro se na ituvatuva me muri ena Mataveilewai e Cake kei na  
Mataveilewai e Ra.  

                                Matabose Veiqaravi ni Mataveilewai 
      104.—(1)  Na  Matabose Veiqaravi  ni  Mataveilewai  e  tauyavutaki  ena  Dikiri  ni  
Veiqaravi Raraba ni Lawa 2009 ena tomani tiko ga, ka lewena— 

          (a)  na Navosavakadua me kena Jemeni; 

          (b)  na Peresitedi ni Mataveilewai ni Rogokudru; 

          (c)  na Vunivola Tudei ni Tabacakacaka ni Lawa; 

          (d)  e  dua  na  daunilawa  a  digitaka  na  Peresitedi  ena  nona  ivakasala  na  
               Navosavakadua salamuria na nodrau veitalanoa kei na Vunilawa ka— 

                (i)   e sega ni lailai na 15 na yabaki nona veiqaravi vakadaunilawa; kei  
                      na 

                (ii)   sega ni se bau totogitaki ena cala vakalawa ni cakacaka vakadaunilawa  
                      e  Viti  se  vanuatani,  oka  tale  ga  kina  na  veilewai  ena  Matabose  
                      Vakalawa Tuvakaikoya se dua na veilewai ena lawa e vauci ira na  
                      daunilawa, berisita kei na solisita ni sebera ni tauyavu na Matabose  
                      Vakalawa Tuvakaikoya; kei na 

          (e)  e  dua  e  sega  ni  daunilawa,  ka  digitaka  na  Peresitedi  ena  ivakasala  ni  
               Navosavakadua me salamuria na nodrau veitalanoa kei na Vunilawa. 

      (2)  Me  iKuri  ni  nona  itavi  me  vaka  e  virikotori  ena Yavunivakavulewa  qo,  na  
Matabose e rawa tale ga ni vaqaqa na veikudru e ciqoma me baleti ira na vakailesilesi  
ni Mataveilewai. 

      (3)  Na Matabose Veiqaravi ni Mataveilewai ena rawa ni vakarautaka na ivakaro  
me qaravi vinaka kina na cakacaka ni matabose. 

      (4)  Na Matabose me cuqena na nodra vuli na Daunilewa kei na vakailesilesi ni  
Mataveilewai. 

      (5)  Na  Matabose  e  nona  itavi  me  wanonova  na  kena  cicivaki  vakamatau  na  
Mataveilewai. 

      (6)  Na Matabose e rawa ni vakalawataka na nona ituvatuva ni veiqaravi, rawa tale  
ga ni vakadavora e so na lewa se lawasau e gadrevi ena kena cicivaki na kena itavi.  

      (7)  Na Matabose me na solia wasoma na itukutuku kei na ivakasala vua na Vunilawa  
me baleta na mataveilewai se na veiqaravi vakalawa.  

      (8)  Ena kena qaravi na itavi se na kena cakacakataki na kaukauwa kei na lewa ni  
Matabose, ena dodonu me na tuvakaikoya, kua ni rogoca se muria na nona lewa e dua  
tale, vakavo ke lewa ni mataveilewai se virikotori ena lawa tabaki. 

----------------------- Page 71-----------------------

                                              63 

      (9)  Na Vunivola  Levu  ni  Mataveilewai  e  Cake  se  e  dua  e  qarava  na  itavi  ni  
valenivolavola qo ena vunivola ni Matabose. 

      (10)  Na iwiliwili vakabau ena gauna ni bose, na Jemeni kei na 2 tale na lewena. 

      (11)  Na lewenimatabose e vakamacalataki ena wasetiki (1)(d) kei na  (e) era na  
veiqaravi me 3 na yabaki ka na rawa nira digitaki tale. 

      (12)  Na lewenimatabose e vakamacalataki ena wasetiki (1)(d) kei na (e)  me na  
vakadeitaka na kedra isau ni veiqaravi na Peresitedi ena veivakasalataki ni Navosavakadua  
salamuria na nodrau veitalanoa kei na Vunilawa, ia me kua ni veisautaki na kedra isau  
vakavo ke vakayacori e dua na veisau me vakalailaitaki kina na isau ia na veisau me  
vakayacori vakatautauvata vei ira kece na vakailesilesi vakamatanitu. 

      (13)  Na lewenimatabose e vakamacalataki ena wasetiki (1)(d) se (e) era na rawa  
ni vakacegui mai na nodra itutu ke sega ni ra qarava rawa na itavi lavaki (ke vu mai na  
tauvimate vakayago se vakasama, se ena dua tale na ka) se ena itovo ca, ka na sega ni  
vakacegui ena dua tale na iwalewale. 

      (14)  Na veivakacegui mai na dua na itutu ni lewenimatabose e vakamacalataki ena  
wasetiki (1)(d) se (e) me salavata kei na wasetiki (15). 

      (15)  Kevaka e nanuma na Navosavakadua ena nona veitalanoa kei na Vunilawa  
me vaqaqai na vakacegui ni lewenimatabose e vakamacalataki ena wasetiki (1)(d) se (e),  
me na— 

         (a)   digitaka na Navosavakadua— 

                (i)   ena kisi ni itovo ca—na mataveivaqaqai, me lewena e dua na Jemeni  
                      ka sega ni lailai mai na 2 tale me lewena, e digitaki mai vei ira era  
                      taura tiko se era na rawa ni taura na itutu ni Mataveilewai e Cake; ka 

                (ii)   ena kena nanumi ni sega ni qarava rawa na nona itavi—na matabose  
                      ni  bula  me  na  lewena  e  dua  na  Jemeni  kei  na  rua  tale,  me  rau  
                      vakaivola vakavuniwai; 

         (b)   na mataveivaqaqai se matabose ni bula me dikeva na leqa qo qai vakarautaka  
               e dua na kena ripote vua na Peresitedi ka na vakasalataka na Peresitedi  
               ena  nona  vakatutu  kevaka  me  vakacegui  se  sega  na  lewenimatabose  e  
               vakamacalataki ena wasetiki (1)(d) se (e); kei na 

         (c)   kena  vakatulewataki  na  vakacegui  ni  lewenimatabose  e  vakamacalataki  
               ena wasetiki (1)(d) se  (e), na Peresitedi me na vakatulewa vakamatau ka  
               salavata na ivakasala ni mataveivaqaqai se na matabose ni bula.  

      (16)  Na  Peresitedi,  ena  veivakasalataki  ni  Navosavakadua  salamuria  na  nodrau  
veitalanoa kei na Vunilawa, e rawa, ena ivakarau kei na iwalewale e nanuma ni veiganiti,  
me vakaceguya vakawawa e dua na lewenimatabose e vakamacalataki ena wasetiki (1) 
(d) se (e), ena gauna e vakayacori tiko kina na veivaqaqai se ena gauna e waraki tiko kina  
na kena soli kei na kena digitaki na mataveivaqaqai se na matabose ni bula ena wasetiki  
(15), ka na rawa tale ga me bokoca na veivakacegui vakawawa.  

----------------------- Page 72-----------------------

                                                  64 

       (17) Na kena vakacegui vakawawa ena wasetiki (16) e dua na lewenimatabose e  
vakamacalataki ena wasetiki (1)(d) se (e) ena muduki kevaka e sa vakadeitaka na Peresitedi  
me na kua ni vakacegui. 

       (18)  Na ripote ni mataveivaqaqai se na vakatutu ni matabose in bula e vakarautaki  
ena wasetiki (15) me na vakaraitaki raraba. 

                                     Veika me rawati ena veidigitaki 
       105.—(1)  Ena nona digitaki e dua na vakailesilesi ena mataveilewai, me tiko vua  
na ivakatagedegede cecere duadua ni dina kei na cakacaka savasava. 

       (2)  Ena sega ni rawa ni dua me cabeta na itutu vakaDaunilewa vakavo ke— 

          (a)   taura  tiko,  se  a  taura  e  dua  na  itutu  cecere  ena  mataveilewai  e  Viti  se  
                vanuatani me vaka e virikotori ena lawa; se 

          (b)   sega ni lailai mai na 15 na yabaki na nona cakacaka vakadaunilawa e Viti  
                se vanuatani me vaka e virikotori ena lawa, ka sega ni se bau totogitaki  
                ena  cala  vakalawa  ni  cakacaka  vakadaunilawa  e  Viti  se  vanuatani,  oka  
                tale ga kina na veilewai ena Matabose Vakalawa Tuvakaikoya se dua na  
                veilewai ena lawa e vauci ira na daunilawa, berisita kei na solisita ni sebera  
                ni tauyavu na Matabose Vakalawa Tuvakaikoya.  

       (3)  Ena sega ni rawa ni digitaki e dua me Daunilewa ena Mataveilewai e Ra, vakavo  
ke— 

          (a)   taura tiko, se sa taura oti e dua na itutu ena mataveilewai e Viti se vanuatani  
                me vaka e virikotori ena lawa; se 

          (b)   sega ni lailai mai na 10 na yabaki na nona cakacaka vakadaunilawa e Viti  
                se vanuatani me vaka e virikotori ena lawa, ka sega ni se bau totogitaki  
                ena  cala  vakalawa  ni  cakacaka  vakadaunilawa  e  Viti  se  vanuatani,  oka  
                tale ga kina na veilewai ena Matabose Vakalawa Tuvakaikoya se dua na  
                veilewai ena lawa e vauci ira na daunilawa, berisita kei na solisita ni sebera  
                ni tauyavu na Matabose Vakalawa Tuvakaikoya.  

                                         Digitaki ni Daunilewa 
       106.—(1)  Na  Peresitedi  e  digitaka  na  Navosavakadua  kei  na  Peresitedi  ni  
Mataveilewai  ni Rogokudru e na nona veivakasalataki na Paraiminisita salamuria na  
nodrau veitalanoa na Paraiminisita kei na Vunilawa. 

       (2)  Na Peresitedi e digitaka na Daunilewa ena Mataveilewai Cecere, Daunilewa ni  
Mataveilewai ni Rogokudru, kei na Daunilewa ni Mataveilewai e Cake mai na vakatutu  
ni Matabose Veiqaravi ni Mataveilewai salamuria na ivakasala ni Vunilawa. 

       (3)  Na Peresitedi me na digitaka e dua me taura vakatawa na itutu ni Navosavakadua  
mai  na  ivakasala  ni  Paraiminisita  salamuria  na  veivakadonui  ni  Paraiminisita  kei  na  
Vunilawa, ena gauna e lala kina na itutu se ena gauna e yali se gole kina vakacakacaka  
i vanuatani na Navosavakadua, se ena dua na inaki e sega ni qarava rawa kina na nona  
itavi. 

----------------------- Page 73-----------------------

                                                  65 

       (4)  Na Peresitedi me na digitaka e dua me taura vakatawa na itutu ni Daunilewa ena  
Mataveilewai e Cake, mai na vakatutu ni Matabose Veiqaravi ni Mataveilewai salamuria  
na ivakasala ni Vunilawa, ena gauna e lala kina na itutu se ena gauna e yali se gole kina  
vakacakacaka i vanuatani na Daunilewa, se ena dua na inaki e sega ni qarava rawa kina  
na nona itavi. 

       (5)  Ena sega ni rawa ni digitaki e dua me vaka e virikotori ena wasetiki (4), vakavo  
ke ganita me digitaki me Daunilewa. 

                                           Veidigitaki tale e so 
       107.—(1)  Na Matabose Veiqaravi ni Mataveilewai e tu vua na kaukauwa me digitaka  
na Daunilewa ena Mataveilewai e Ra, Masta ni Mataveilewai e Cake, Vunivola Levu ni  
Mataveilewai e Cake kei na so tale na vakailesilesi ni mataveilewai me vaka e virikotori  
ena lawa tabaki. 

       (2)  Ni  qaravi  na  veidigitaki  me  vaka  e  virikotori  ena  wasetiki(1),  na  Matabose  
Veiqaravi ni Mataveilewai me rau na veirogoci kei na Vunilawa. 

                                Vakailesilesi ena tabana ni mataveilewai 
       108.—(1)  Na  Matabose Veiqaravi  ni  Mataveilewai  e  tu  vua  na  kaukauwa  me  
digitaka, vakaceguya, totogitaki ira era sega ni daunilawa ka ra cakacaka ena Mataveilewai. 

       (2)  Na Matabose Veiqaravi ni Mataveilewai e tu vua na kaukauwa me raica na veika  
baleti ira na vakailesilesi era sega ni daunilawa ka ra cakacaka ena Mataveilewai, qo e  
oka kina na— 

          (a)   ivakarau kei na iwalewale ni cakacaka; 

          (b)   ivakatagedegede ni vuli e gadrevi kei na ivakarau me vakamuri me baleta  
                na  veivakacakacakataki,  ka  dodonu  me  dola  raraba,  vakarawarawataki,  
                valataki vakasavasava, ia na veidigitaki me yavutaki ena rawaka; 

          (c)   na isau, idole, kei na oco me saumi e dodonu me veiganiti kei na ivotavota  
                vakailavo e vakadonuya na Palimedi; kei na 

          (d)   levu ni vakailesilesi vakadeitaki se levu ni vakailesilesi digitaki era sega ni  
                daunilawa, e dodonu me veiraurau kei na ivotavota vakailavo e vakadonuya  
                na Palimedi. 

       (3)  Na Matabose Veiqaravi ni Mataveilewai e rawa ni vola vakaivola me soli na  
nona kaukauwa e virikotori ena tikina qo vua na Vunivola Levu ni Mataveilewai.  

                                                Bubului  
       109.  Na Daunilewa ni Mataveilewai e Cake se Daunilewa ni Mataveilewai e Ra  
me na vosa bubului e matai Peresitedi ni bera ni tekivu na veiqaravi me vaka e virikotori  
ena iKuri ni Yavunivakavulewa qo. 

----------------------- Page 74-----------------------

                                                 66 

                                          Gauna ni veiqaravi  
       110.—(1)  Ni  dua  e  sega  ni  lewenivanua  e Viti  qai  digitaki  me  Daunilewa  ni  
Mataveilewai e Cake e Viti, ena veiqaravi me 3 na yabaki, ka na vakatulewataka na  
Matabose Veiqaravi ni Mataveilewai na balavu ni nona veiqaravi ka rawa ni tosoi tale na  
nona yabaki ni veiqaravi. 

      (2)  Na veidigitaki tale e so ni Daunilewa ena tomani tiko ga ni yacova na nodra  
yabaki ni vakacegu, qo na— 

          (a)   Navosavakadua, Peresitedi ni Mataveilewai ni Rogokudru, Daunilewa ni  
                Mataveilewa Cecere kei na Daunilewa ni Mataveilewai ni Rogokudru— 
                yabaki 75; kei na 

          (b)   Daunilewa ni Mataveilewai e Cake—yabaki 70. 

      (3)  Ni dua na Daunilewa ni Mataveilewai e Cake e sa vakacegu ka se bera ni yacova  
na yabaki 75, e rawa ni digitaki me Daunilewa ni Mataveilewai Cecere se Daunilewa ni  
Mataveilewai ni Rogokudru. 

           Vu ni vakacegui ni Navosavakadua kei na Peresitedi ni Mataveilewai ni Rogokudru 
       111.—(1)  Na Navosavakadua se na Peresitedi ni Mataveilewai ni Rogokudru ena  
rawa ni vakacegui mai na nona itutu ke sega ni qarava rawa na itavi lavaki (ke vu mai  
na tauvimate vakayago se vakasama, se ena dua tale na ka) se ena itovo ca, ka na sega ni  
vakacegui ena dua tale na iwalewale. 

      (2)  Na Peresitedi ena rawa ni vakaceguya na Navosavakadua se na Peresitedi ni  
Mataveilewai ni Rogokudru mai na nona veiqaravi me vaka e virikotori ena tikina qo. 

      (3)  Kevaka e nanuma na Peresitedi ena ivakasala ni Paraiminisita me na vaqaqai  
na nona vakacegui na Navosavakadua se na Peresitedi ni Mataveilewai ni Rogokudru— 

          (a)   na Peresitedi ena ivakasala ni Paraiminisita, me na tauyavutaka—  

                 (i)   ena kisi ni itovo ca—na mataveivaqaqai, me lewena e dua na Jemeni  
                       kei na 2 tale era digitaki mai vei ira na taura tiko se a taura tu na itutu  
                       levu ni mataveilewai e Viti se vanuatani; ka 

                 (ii)  ena kena nanumi ni sega ni qarava rawa na nona itavi—na matabose  
                       ni  bula  me  na  lewena  e  dua  na  Jemeni  kei  na  rua  tale,  me  rau  
                       vakaivola vakavuniwai. 

          (b)   na mataveivaqaqai se matabose ni bula me dikeva na leqa qo qai vakarautaka  
                e  dua  na  kena  ripote  vua  na  Peresitedi,  vakasalataka  na  Peresitedi  ena  
                vakatutu kevaka me vakacegui se sega na Navosavakadua se na Peresitedi  
                ni Mataveilewai ni Rogokudru; kei na 

          (c)  kena vakatulewataki na vakacegui ni Navosavakadua se na Peresitedi ni  
                Mataveilewai ni Rogokudru, na Peresitedi me na vakatulewa vakamatau,  
                salavata na ivakasala ni mataveivaqaqai se na matabose ni bula. 

----------------------- Page 75-----------------------

                                                  67 

       (4)  Na Peresitedi, ena ivakasala ni Paraiminisita, e rawa ni vakaceguya tuvakawawa  
na Navosavakadua se na Peresitedi ni Mataveilewai ni Rogokudru ena gauna e vakayacori  
kina na veivaqaqai kei na kena soli vua ka tauyavutaki na mataveivaqaqai se matabose  
ni bula ena wasetiki (3) ka rawa tale ga ni laveta na ivakaro tuvakawawa.  

       (5)  Na kena vakacegui vakawawa na Navosavakadua se Peresitedi ni Mataveilewai  
ni Rogokudru me vaka e virikotori ena wasetiki (4), ena mudu kevaka e sa vakadeitaka  
na Peresitedi me kua ni vakacegui na Navosavakadua se na Peresitedi ni Mataveilewai  
ni Rogokudru. 

       (6)  Na ripote ni mataveivaqaqai se na vakatutu ni matabose ni bula, ena vuku ni  
kisi qo, me vaka e virikotori ena wasetiki (3) me vakaraitaki raraba.  

                             Vu ni vakacegui ni vakailesilesi ni mataveilewai 
       112.—(1)  Na Daunilewa, Daunilewa ni Mataveilewai e Ra, Masta ni Mataveilewai e  
Cake, Vunivola Levu ni Mataveilewai e Cake se dua tale na vakailesilesi ni mataveilewai e  
digitaka na Matabose Veiqaravi ni Mataveilewai ena rawa ni vakacegui mai na nona itutu  
ke sega ni qarava rawa na itavi lavaki (ke vu mai na tauvimate vakayago se vakasama,  
se ena dua tale na ka) se ena itovo ca, ka na sega ni vakacegui ena dua tale na iwalewale. 

       (2)  Na  Peresitedi  e  rawa  ni  vakaceguya  e  dua  na  Daunilewa,  Daunilewa  ni  
Mataveilewai e Ra, Masta ni Mataveilewai e Cake, Vunivola Levu ni Mataveilewai e  
Cake se dua tale na vakailesilesi ni mataveilewai e digitaka na Matabose Veiqaravi ni  
Mataveilewai me vaka e virikotori ena tikina qo. 

       (3)  Kevaka  e  nanuma  na  Peresitedi  ena  ivakasala  ni  Matabose  Veiqaravi  ni  
Mataveilewai,  me  na  vaqaqai  na  vakacegui  ni  dua  na  Daunilewa,  Daunilewa  ni  
Mataveilewai e Ra, Masta ni Mataveilewai e Cake, Vunivola Levu ni Mataveilewai e  
Cake se dua tale na vakailesilesi ni mataveilewai e digitaka na Matabose Veiqaravi ni  
Mataveilewai me na— 

          (a)   tauyavutaka   na   Peresitedi   ena   ivakasala   ni   Matabose   Veiqaravi   ni  
                Mataveilewai— 

                 (i)    ena kisi ni itovo ca—na mataveivaqaqai, me lewena e dua na Jemeni  
                        kei na 2 tale, era digitaki mai vei ira na taura tiko se a taura tu na  
                        itutu levu ni mataveilewai e Viti se vanuatani; kei na  

                 (ii)   ena kena nanumi ni sega ni qarava rawa na nona itavi—na matabose  
                        ni  bula  me  na  lewena  e  dua  na  Jemeni  kei  na  rua  tale,  me  rau  
                        vakaivola vakavuniwai. 

          (b)   na mataveivaqaqai se matabose ni bula me dikeva na leqa qo qai vakarautaka  
                e  dua  na  kena  ripote  vua  na  Peresitedi,  vakasalataka  na  Peresitedi  ena  
                vakatutu  kevaka  me  vakacegui  se  sega  e  dua  na  Daunilewa,  Daunilewa  
                ni Mataveilewai e Ra, Masta ni Mataveilewai e Cake, Vunivola Levu ni  
                Mataveilewai e Cake se dua tale na vakailesilesi ni mataveilewai e digitaka  
                na Matabose Veiqaravi ni Mataveilewai; kei na 

----------------------- Page 76-----------------------

                                                  68 

          (c)   kena  vakatulewataki  na  vakacegui  ni  Daunilewa,  na  Peresitedi  me  na  
                vakatulewa vakamatau ka salavata na ivakasala ni mataveivaqaqai se na  
                matabose ni bula. 

       (4)  Na Peresitedi, ena ivakasala ni Matabose Veiqaravi ni Mataveilewai, e rawa ni  
vakaceguya tuvakawawa e dua na Daunilewa, Daunilewa ni Mataveilewai e Ra, Masta ni  
Mataveilewai e Cake, Vunivola Levu ni Mataveilewai e Cake se dua tale na vakailesilesi  
ni mataveilewai e digitaka na Matabose Veiqaravi ni Mataveilewai ena gauna e vakayacori  
kina na veivaqaqai kei na kena soli vua ka tauyavutaki na mataveivaqaqai se matabose  
ni bula ena wasetiki (3) ka rawa tale ga ni laveta na ivakaro tuvakawawa.  

       (5)  Na kena vakacegui vakawawa na Daunilewa, Daunilewa ni Mataveilewai e Ra,  
Masta ni Mataveilewai e Cake, Vunivola Levu ni Mataveilewai e Cake se dua tale na  
vakailesilesi ni mataveilewai e digitaka na Matabose Veiqaravi ni Mataveilewai me vaka  
e virikotori ena wasetiki (4), ena mudu kevaka sa vakadeitaka na Peresitedi me na kua  
ni vakacegui na Daunilewa, Daunilewa ni Mataveilewai e Ra, Masta ni Mataveilewai e  
Cake, Vunivola Levu ni Mataveilewai e Cake se dua tale na vakailesilesi ni mataveilewai  
e digitaka na Matabose Veiqaravi ni Mataveilewai. 

       (6)  Na ripote ni mataveivaqaqai se na vakatutu ni matabose ni bula, ena vuku ni  
kisi qo, me vaka e virikotori ena wasetiki (3) me vakaraitaki raraba.  

       (7)  E sega ni oka ena tikina qo na Navosavakadua se Peresitedi ni Mataveilewai  
ni Rogokudru. 
        
                                  iSau ni vakailesilesi ni mataveilewai 
       113.—(1)  Na isau ni veiqaravi, okati kina na idole, e saumi vua na vakailesilesi  
ni mataveilewai e digitaka na Matabose Veiqaravi ni Mataveilewai me kua ni veisautaki  
vakavo ke vakayacori e dua na veisau me vakalailaitaki kina na isau ia na veisau me  
vakayacori vakatautauvata vei ira kece na vakailesilesi vakamatanitu. 

       (2)  Na isau ni veiqaravi, okati kina na idole, e saumi vua na Navosavakadua kei na  
Peresitedi ni Mataveilewai ni Rogokudru me na vakadeitaka na Peresitedi ena ivakasala  
ni Paraiminisita salamuria na nodrau veitalanoa kei na Vunilawa. 

       (3)  Na  isau  ni  veiqaravi,  okati  kina  na  idole,  e  saumi  vua  e  dua  na  Daunilewa  
(sega ni wili kina na Navosavakadua kei na Peresitedi ni Mataveilewai ni Rogokudru),  
Daunilewa ni Mataveilewai e Ra, Masta ni Mataveilewai e Cake, na Vunivola Levu ni  
Mataveilewai e Cake se na vakailesilesi ni mataveilewai e digitaka na Matabose Veiqaravi  
ni Mataveilewai me na vakadeitaka na Matabose Veiqaravi ni Mataveilewai salamuria na  
veitalanoa ni Matabose kei na Paraiminisita kei na Vunilawa. 

       (4)  Na  vakailesilesi  ni  mataveilewai  e  digitaka  na  Matabose  Veiqaravi  ni  
Mataveilewai e taqomaki ena gauna ni veilewai ena dua na ka e tukuna se cakava, se sega  
ni cakava, ena nona qarava na nona itavi. 

----------------------- Page 77-----------------------

                                               69 

                 Tabana B—NA TABANA NI LAWA TUVAKAIKOYA 

                                  Matabose ni Lawa Tuvakaikoya 
      114.—(1)  Na Matabose ni Lawa Tuvakaikoya a tauyavutaki ena Dikiri ni Daunilawa  
2009 me na tomani tiko ga.  

      (2)  Na Matabose ni Lawa Tuvakaikoya me na lewena na Komisina, e Daunilewa  
se rawa ni digitaki me Daunilewa. 

      (3)  Na Peresitedi me na digitaka na Komisina ena veivakasalataki ni Matabose  
Veiqaravi ni Mataveilewai kei na Vunilawa. 

      (4)  Na Komisina ena veiqaravi me 3 na yabaki ka rawa ni na digitaki tale. 

      (5)  Na Peresitedi e rawa ni digitaka e dua me taura vakatawa na itutu ni Komisina,  
ena ivakasala ni Matabose Veiqaravi ni Mataveilewai salamuria na nodrau veitalanoa kei  
na Vunilawa, ena gauna e lala kina na itutu se ena gauna e yali se gole kina vakacakacaka  
i vanuatani, se ena dua na inaki e sega ni qarava rawa kina na nona itavi. 

      (6) Na Komisina ena rawa ni vakacegui mai na nona itutu ke sega ni qarava rawa  
na itavi lavaki (ke vu mai na tauvimate vakayago se vakasama, se ena dua tale na ka) se  
ena itovo ca, ka na sega ni vakacegui ena dua tale na iwalewale. 

      (7)  Na iwalewale ni nona vakacegui na Komisina me na tautauvata kei na iwalewale  
ni veivakacegui ni vakailesilesi ni mataveilewai ka vakamacalataki ena tikina 112.  

      (8)  Na lewa kei na itavi ni Matabose me na vakamacalataki ena lawa tabaki ka na  
rawa ni vakamacalataki tale ga ena lawa tabaki na iKuri ni itavi ni Matabose. 

      (9)  Na Komisina, ena nona qaravi itavi se vakatulewa, ena tuvakaikoya ka na sega  
ni lewai mai vua e dua na tamata, se matabose, se tabacakacaka vakavo ke vakatulewa  
ni mataveilewai se virikotori ena dua na lawa tabaki.  

      (10)  Na isau ni veiqaravi ni Komisina ena vakadeitaka na Peresitedi ena ivakasala ni  
Matabose Veiqaravi ni Mataveilewai salamuria na nodrau veitalanoa kei na Daunilawa, ia  
na isau me kua ni veisautaki vakavo ke vakayacori e dua na veisau me vakalailaitaki kina na  
isau ia na veisau me vakayacori vakatautauvata vei ira kece na vakailesilesi vakamatanitu. 

      (11)  Na Matabose e rawa ni vakalawataka na nona ituvatuva ni veiqaravi ka rawa  
tale ga ni vakadavora e so na lewa se lawasau e gadrevi me baleta na qaravi ni kena itavi. 

      (12)  Na Matabose me na solia wasoma na itukutuku kei na ivakasala vua na Vunilawa  
me baleta na kena cicivaki kei na nona itavi.  

                       Matabose Tuvakaikoya e Valuta na Cakacaka Butobuto 
      115.—(1)  Na Matabose Tuvakaikoya e Valuta na Cakacaka Butobuto e tauyavutaki  
ena Poromoliqeti ni Matabose Tuvakaikoya e Valuta na Cakacaka Butobuto 2007 me na  
tomani tiko ga. 

----------------------- Page 78-----------------------

                                                  70 

       (2)  Na Matabose me na lewena e dua na Komisina, iVukevuke ni Komisina kei na  
so tale na vakailesilesi e digitaki vakalawa. 

       (3)  Na lewa kei na itavi ni Matabose me na vakamacalataki ena lawa tabaki, ka na  
rawa ni vakarautaki ena lawa tabaki e so tale na itavi ni Matabose.  

       (4)  Vakavo ke vakarautaki ena wasetiki (3), na Matabose e rawa ni— 

          (a)   vaqaqa, biuta vata ka qarava na veika me baleta na basulawa; 

          (b)   qarava na veivaqaqai kei na veika me baleta na basulawa e nona itavi me  
                vaka e virikotori ena lawa a tekivutaka e dua tale na tamata se valenivolavola;  
                kei na  

          (c)   kena muduki ni se bera ni tau na lewa e dua na veilewai ni basulawa e  
                tekivutaka se valataka tiko.  

       (5)  Na kaukauwa ni Komisina kei na Komisina Veivuke ni Matabose e rawa ni  
vakayagataka ga o koya, koya e veisosomitaki, se koya e tara vakatawa na itavi ena nona  
ivakasala. 

       (6)  Ena kena qaravi na itavi se na kena vakayagataki na nona kaukauwa, na Matabose  
ena tuvakaikoya ka na sega ni lewai mai vua e dua se dua na matabose se tabacakacaka  
vakavo ke vakatulewa ni mataveilewai se virikotori ena dua na lawa tabaki. 

       (7)  Ena kena qaravi na itavi se na kena vakayagataki na nona kaukauwa, na Matabose  
me na muria na ivakarau ni veiyalayalati ni Matabose kei Vuravura ena valuti ni cakacaka  
butobuto. 

       (8)  Na Matabose e rawa ni vakalawataka na nona ituvatuva ni veiqaravi, rawa tale  
ga ni vakadavora e so na lewa se lawasau e gadrevi me baleta na kena cicivaki na kena  
itavi. 

       (9)  Na Matabose me na solia wasoma na itukutuku kei na ivakasala vua na Vunilawa  
me baleta na kena cicivaki kei na nona itavi. 

       (10)  Na Komisina kei na iVukevuke ni Komisina ni Matabose e tu vua na kaukauwa  
me digitaka, vakaceguya, se totogitaka e dua na vakailesilesi (oka kina o ira na cakacaka  
vakavunivola) ena Matabose. 

       (11)  Na Komisina kei na iVukevuke ni Komisina ni Matabose e tu vua na kaukauwa  
me vakadeitaka na veika me baleti ira na vakailesilesi ni Matabose Tuvakaikoya e Valuta  
na Cakacaka Butobuto, qo oka kina na— 

          (a)   ivakarau kei na iwalewale ni cakacaka; 

          (b)   ivakatagedegede ni vuli e gadrevi kei na ivakarau me vakamuri me baleta  
                na  veivakacakacakataki,  ka  dodonu  me  dola  raraba,  vakarawarawataki,  
                valataki vakasavasava, ia na veidigitaki me yavutaki ena rawaka; 

----------------------- Page 79-----------------------

                                             71 

         (c)  na isau, idole, kei na oco me saumi e dodonu me veiganiti kei na ivotavota  
              ni ilavo e vakadonuya na Palimedi; kei na 

         (d)  levu ni vakailesilesi vakadeitaki se levu ni vakailesilesi e digitaki, e dodonu  
              me veiraurau kei na ivotavota vakailavo e vakadonuya na Palimedi. 

      (12)  Na isau ni veiqaravi ni Komisina kei na iVukevuke ni Komisina ena vakadeitaka  
na Peresitedi ena ivakasalataki ni Matabose Veiqaravi ni Mataveilewai salamuria na nodrau  
veitalanoa kei na Daunilawa, ia na isau me kua ni veisautaki vakavo ke vakayacori e dua  
na veisau me vakalailaitaki kina na isau, ia na veisau me vakayacori vakatautauvata vei  
ira kece na vakailesilesi vakamatanitu. 

      (13) Na isau, idole kei na oco me soli vua e dua na tamata cakacaka ena Matabose  
me saumi mai ena Umailavo Cokovata ni Matanitu. 

      (14) Na Palimedi me vakadeitaka ni na vakarautaki e dua na ivotavota vakailavo  
ena Matabose, me rawa ni vakatulewa ka qarava ga vakaikoya na nona itavi. 

                                       Daunilawa Levu 
      116.—(1)  Na  valenivolavola  ni  Daunilawa  Levu  e  tauyavutaki  ena  Dikiri  ni  
Veiqaravi Vakamatanitu 2009, me na tomani tiko ga.  

      (2)  Na Daunilawa Levu e qarava na: 

         (a)  soli ni ivakasala e dodonu vakalawa i na Matanitu se e na valenivolavola e  
              kerea; 

         (b)  volalawa e gadreva na Boseyaco; 

         (c)  vakarautaka vakarawarawa e dua na rejisita ni lawa tabaki taucoko; 

         (d)  matataka  na  Matanitu  ena  mataveilewai  ena  kisi  kece  e  oka  kina  na  
              Matanitu, ia e sega ni wili kina na veilewai ni basulawa; kei na 

         (e)  dua tale na itavi e gadrevi ena Yavunivakavulewa qo, lawa tabaki, Boseyaco  
              se na Vunilawa. 

      (3)  Na Daunilawa Levu, ena rawa ni lai lawalawa mai kei na mataveilewai ena dua  
na kisi ka sega ni oka kina na Matanitu. 

      (4)  Na Daunilawa Levu me dua e rawa ni digitaki me Daunilewa.  

      (5)  Na Peresitedi me na digitaka na Daunilawa Levu ena ivakasala ni Matabose  
Veiqaravi ni Mataveilewai, salamuria na nodrau veitalanoa na Matabose Veiqaravi ni  
Mataveilewai kei na Vunilawa. 

      (6)  Na Peresitedi me na digitaka e dua me taura vakatawa na itutu ni Daunilawa  
Levu  mai  na  ivakasala  ni  Matabose Veiqaravi  ni  Mataveilewai,  salamuria  na  nodrau  
veitalanoa kei na Vunilawa, ena gauna e lala kina na itutu se ena gauna e yali se gole kina  
vakacakacaka i vanuatani, se e na dua na inaki e sega ni qarava rawa kina na nona itavi. 

----------------------- Page 80-----------------------

                                             72 

      (7)  Na Daunilawa Levu e tautauvata na nona itutu kei na Vunivola Tudei ka qarava  
na itavi ni Vunivola Tudei ena Valenivolavola ni Vunilawa ka rawa ni na taura e so tale  
na itavi e lesi vua ena nona itutu vaka Vunivola Tudei.  

      (8)  Na  Daunilawa  Levu  me  na  tautauvata  na  nona  gauna  ni  veiqaravi  kei  na  
Daunilewa ni Mataveilewai e Cake, ka na vakatulewataka na kena isau kei na idole na  
Matabose Veiqaravi ni Mataveilewai salamuria na nodrau veitalanoa kei na Vunilawa, ia  
na isau me kua ni lailai mai na isau e saumi vua na Daunilewa ni Mataveilewai e Cake se  
na Vunivola Tudei, ia na isau me kua ni veisautaki vakavo ke vakayacori e dua na veisau  
me vakalailaitaki kina na isau, na veisau me vakayacori vakatautauvata vei ira kece na  
vakailesilesi vakamatanitu. 

      (9)  Na Daunilawa Levu ena rawa ni vakacegui mai na nona itutu ke sega ni qarava  
rawa na itavi lavaki (ke vu mai na tauvimate vakayago se vakasama, se ena dua tale na  
ka) se ena itovo ca, ka na sega ni vakacegui ena dua tale na iwalewale. 

      (10)  Na  ivakarau  ni  nona  vakacegui  na  Daunilawa  Levu  me  na  tautauvata  na  
ivakarau ni nodra vakacegui na Daunilewa kei na vakailesilesi ni Mataveilewai e digitaka  
na Matabose Veiqaravi me vaka e vakamacalataki ena tikina 112. 

      (11)  Na Daunilawa Levu e tiko vua na kaukauwa me vakacakacakataka, vakaceguya,  
se totogitaka na vakailesilesi taucoko (oka kina o ira na cakacaka vakavunivola) ena  
valenivolavola ni Vunilawa. 

      (12)  Na Daunilawa Levu e tiko vua na kaukauwa me vakatulewataka na veika  
vakacakacaka me baleti ira na vakailesilesi ena Valenivolavola ni Vunilawa, okati kina— 

         (a)  na ivakarau kei na iwalewale ni cakacaka; 

         (b)  na ivakatagedegede ni vuli e gadrevi kei na ivakarau me vakamuri me baleta  
              na  veivakacakacakataki,  ka  dodonu  me  dola  raraba,  vakarawarawataki,  
              valataki vakasavasava, ia na veidigitaki me yavutaki ena rawaka; 

         (c)  na isau, idole kei na oco me saumi, e dodonu me veiganiti kei na ivotavota  
              vakailavo e vakadonuya na Palimedi; kei na 

         (d)  levu taucoko ni vakailesilesi vakadeitaki se levu ni vakailesilesi e digitaki,  
              e  dodonu  me  veiraurau  kei  na  ivotavota  vakailavo  e  vakadonuya  na  
              Palimedi. 

      (13)  Na  isau,  idole  kei  na  oco,  e  saumi  vua  e  dua  na  tamata  cakacaka  ena  
valenivolavola ni Vunilawa me tauri mai na Umailavo Cokovata ni Matanitu. 

      (14)  E dua na itavi e vakacolati vua na Daunilawa Levu e rawa ni qarava ga o koya  
se dua tale na tamata cakacaka ena ivakasala raraba se soli ga ena dua na inaki.  

----------------------- Page 81-----------------------

                                                  73 

                                   Daireketa ni Veibeitaki ni Matanitu 
       117.—(1)  Na Valenivolavola ni Daireketa ni Veibeitaki ni Matanitu e tauyavutaki  
ena Dikiri ni Matanitu 2009, me na tomani tiko ga.  

       (2)  Na Daireketa ni Veibeitaki ni Matanitu me dua e rawa ni digitaki me Daunilewa.  

       (3)  Na Peresitedi ena digitaka na Daireketa niVeibeitaki ni Matanitu ena ivakasala  
ni Matabose Veiqaravi ni Mataveilewai ni salamuria na nodrau veitalanoa na Matabose  
Veiqaravi ni Mataveilewai kei na Vunilawa. 

       (4)  Na Peresitedi me na digitaka e dua me taura vakatawa na itutu ni Daireketa ni  
Veibeitaki ni Matanitu mai na ivakasala ni Matabose Veiqaravi ni Mataveilewai salamuria  
na nodrau veitalanoa kei na Vunilawa, ena gauna e lala kina na itutu se ena gauna e yali  
se gole kina vakacakacaka i vanuatani, se ena dua na inaki e sega ni qarava rawa kina na  
nona itavi. 

       (5)  Na Daireketa ni Veibeitaki ni Matanitu me veiqaravi me 7 na yabaki, ka rawa me  
na toso tale na nona veiqaravi, kei na kena isau kei na idole ena vakatautaka na Matabose  
Veiqaravi ni Mataveilewai ni oti na nodrau veitalanoa kei na Vunilawa, na isau kei na idole  
qo me kua ni lailai mai na kedra isau na Daunilewa ni Mataveilewai e Cake, ia na isau me  
kua ni veisautaki vakavo ke vakayacori e dua na veisau me vakalailaitaki kina na isau, ia  
na veisau me vakayacori vakatautauvata vei ira kece na vakailesilesi vakamatanitu. 

       (6)  Na Daireketa ni Veibeitaki ni Matanitu ena rawa ni vakacegui mai na nona itutu  
ke sega ni qarava rawa na itavi lavaki (ke vu mai na tauvimate vakayago se vakasama, se  
ena dua tale na ka) se ena itovo ca, ka na sega ni vakacegui ena dua tale na iwalewale. 

       (7)  Na  ivakarau  ni  nona  vakacegui  na  Daireketa  ni Veibeitaki  ni  Matanitu  me  
na  tautauvata  na  ivakarau  ni  nodra  vakacegui  na  Daunilewa  kei  na  vakailesilesi  ni  
mataveilewai e digitaka na Matabose Veiqaravi ni Mataveilewai me vaka e vakamacalataki  
ena tikina 112. 

       (8)  Na Daireketa ni Veibeitaki ni Matanitu e rawa ni: 

          (a)   tekivutaka ka qarava na veilewai ni basulawa; 

          (b)   qarava na veilewai ni basulawa sa tekivuna e dua se dua tale na matabose  
                se tabacakacaka (vakavo na kisi eratou qarava na Matabose Tuvakaikoya  
                me Valuta na Cakacaka Butobuto); 

          (c)   muduka ni se bera ni tau na lewa e dua na kisi ni basulawa e tekivutaka se  
                valataka tiko na Daireketa ni Veibeitaki ni Matanitu se dua na tamata se  
                matabose se tabacakacaka (vakavo na veilewai eratou qarava na Matabose  
                Tuvakaikoya me Valuta na Cakacaka Butobuto); kei na  

          (d)   curubotea na veilewai e rawa ni vakavu taro vei ira na lewenivanua, ka  
                rawa ni vakaleqa na veilewai ni basulawa se veivaqaqai ni basulawa. 

----------------------- Page 82-----------------------

                                               74 

      (9)  Na Daireketa ni Veibeitaki ni Matanitu e rawa ni vakayagataka ga nona kaukauwa  
se o koya e tara vakatawa na itavi ena nona ivakasala. 

      (10)  Ena  vakayagataki  ni  kaukauwa  ena  tikina  qo,  na  Daireketa  ni Veibeitaki  
ni Matanitu ena sega ni rogoca na vakatulewa ni dua tale na tamata, se matabose, se  
tabacakacaka, vakavo ke vakarota na mataveilewai se virikotori ena Yavunivakavulewa  
qo se na lawa tabaki. 

      (11)  Na Daireketa ni Veibeitaki ni Matanitu e rawa ni digitaka e dua ga na daunilawa  
e Viti se vanuatani me Dauniveibeitaki ni Matanitu ena veilewai ni basulawa. 

      (12)  Na  Daireketa  ni  Veibeitaki  ni  Matanitu  e  tiko  vua  na  kaukauwa  me  
vakacakacakataka, vakaceguya, se totogitaka na vakailesilesi taucoko (oka kina o ira na  
veiqaravi e valenivolavola) ena valenivolavola ni Daireketa ni Veibeitaki ni Matanitu.  

      (13)  Na  Daireketa  ni  Veibeitaki  ni  Matanitu  e  tiko  vua  na  kaukauwa  me  
vakatulewataka na veika vakacakacaka ni vakailesilesi ena Valenivolavola ni Daireketa  
ni Veibeitaki ni Matanitu, oka kina— 

         (a)    na ivakarau kei na iwalewale ni cakacaka;  

         (b)    na ivakatagedegede ni vuli e gadrevi kei na ivakarau me vakamuri me baleta  
               na  veivakacakacakataki,  ka  dodonu  me  dola  raraba,  vakarawarawataki,  
               valataki vakasavasava, ia na veidigitaki me yavutaki ena rawaka;  

         (c)   na isau, idole kei na oco me saumi, e dodonu me veiganiti kei na ivotavota  
               vakailavo e vakadonuya na Palimedi; kei na  

         (d)   levu ni vakailesilesi vakadeitaki se levu ni vakailesilesi e digitaki, e dodonu  
               me veiraurau kei na ivotavota vakailavo e vakadonuya na Palimedi. 

      (14)  Na  isau,  idole  kei  na  oco,  e  saumi  vua  e  dua  na  tamata  cakacaka  ena  
Valenivolavola ni Daireketa ni Veibeitaki ni Matanitu me tauri mai na Umailavo Cokovata  
ni Matanitu. 

      (15)  Na Palimedi me raica me veiganiti na ivotavota vakailavo kei na veika e gadrevi  
ena cakacaka i na Valenivolavola ni Daireketa ni Veibeitaki ni Matanitu, qo me rawa ni  
vakayagataka vinaka ka vakayagataka ena galala na kaukauwa e tiko vua ena qaravi ni itavi.  

                                  Matabose ni Veivuke Vakalawa 
      118.—(1)  Na Matabose ni Veivuke Vakalawa a tauyavutaki ena Lawa ni Veivuke  
Vakalawa 1996, ena tomana tiko ga na nona veiqaravi. 

      (2)  Na Matabose ena solia na veivuke vakalawa vei ira na lewenivanua era sega ni  
sauma rawa na veiqaravi ni daunilawa, ka veidonui kei na lewa kei na tuvatuva e virikotori  
ena lawa tabaki. 

      (3)  Na kaukauwa, kei na itavi ni Matabose e yavutaki ena lawa tabaki ka na rawa  
tale ga ni vakarautaki ena lawa tabaki na iKuri ni itavi ni Matabose. 

----------------------- Page 83-----------------------

                                                 75 

      (4)  Na Matabose e rawa ni vakalawataka na nona ituvatuva ni veiqaravi ka rawa  
tale ga ni vakadavora e so na lewa se lawasau e gadrevi me baleta na kena cicivaki na  
kena itavi. 

      (5)  Ena nona qaravi itavi se na vakayagataki ni kaukauwa e tu vua, na Matabose  
ena tuvakaikoya ka sega ni vakarogoca na vakatulewa ni dua na tamata, se matabose, se  
tabacakacaka, vakavo ga na ivakaro ni mataveilewai se na ivakaro ena lawa tabaki. 

      (6)  Na  Matabose  e  tu  vua  na  kaukauwa  me  vakacakacakataka,  vakaceguya,  se  
totogitaka na vakailesilesi taucoko (oka kina o ira na veiqaravi e valenivolavola) ena  
valenivolavola ni Matabose. 

      (7)  Na Matabose e tu vua na kaukauwa me vakatulewataka na veika vakacakacaka  
me baleti ira na vakailesilesi ena Matabose, okati kina— 

          (a)   na ivakarau kei na iwalewale ni cakacaka; 

          (b)   na ivakatagedegede ni vuli e gadrevi kei na ivakarau me vakamuri me baleta  
                na  veivakacakacakataki,  ka  dodonu  me  dola  raraba,  vakarawarawataki,  
                valataki vakasavasava, ia na veidigitaki me yavutaki ena rawaka; 

          (c)   na isau, idole kei na oco me saumi, e dodonu me veiganiti kei na ivotavota  
                vakailavo e vakadonuya na Palimedi; kei na 

          (d)   levu taucoko ni vakailesilesi vakadeitaki se levu ni vakailesilesi e digitaki,  
                e  dodonu  me  veiraurau  kei  na  ivotavota  vakailavo  e  vakadonuya  na  
                Palimedi. 

      (8)  Na isau, idole kei na oco, e saumi vua e dua na tamata cakacaka ena valenivolavola  
ni Matabose me tauri mai na Umailavo Cokovata ni Matanitu. 

      (9)  Na Palimedi me raica me veiganiti na ivotavota ni ilavo kei na veika e gadrevi  
ena cakacaka i na Valenivolavola ni Matabose, qo me rawa ni vakayagataka vinaka ka  
vakayagataka ena galala na kaukauwa e tiko vua, ena qaravi ni itavi. 

      (10)  Na Matabose ena vakatulewa ena ituvatuva vakailavo me vaka e sa vakadonuya  
na Palimedi. 

      (11)  Na Matabose me na solia wasoma na itukutuku kei na ivakasala vua na Vunilawa  
me baleta na kena qaravi na nona itavi. 

                                        Matabose ni Veivosoti 
       119.—(1)  Na Matabose ni Dodonu ni Solia na Veivosoti a tauyavutaki ena Dikiri  
ni Veiqaravi Vakamatanitu 2009, ena tomana tiko ga na nona veiqaravi me Matabose ni  
Veivosoti. 

      (2)  Na Matabose e lewena— 

          (a)   na Vunilawa ka kena Jemeni; kei na  

          (b)   4 tale na lewenimatabose e digitaka na Peresitedi ena ivakasala ni Matabose  
                Veiqaravi ni Mataveilewai ni oti na veitalanoa kei na Vunilawa.  

----------------------- Page 84-----------------------

                                              76 

      (3)  Ena ivola kerekere ni dua e vakacalai vakalawa, na Matabose me vakatututaka  
vua na Peresitedi, me vakayagataki na nona kaukauwa ni veivosoti me— 

         (a)  vagalalataki mai na itotogi e beitaki vua;  

         (b)  tosoi na gauna me tau kina na totogi, ena gauna yalataki se dua na gauna e  
               sega ni yalataki; se 

         (c)  bokoca taucoko se bokoca e so na itotogi. 

      (4)  Na Matabose ena sega ni ciqoma na ivola kerekere kevaka e ratou vakabauta ni  
sega na betena, ena vakavuna na rere, se sega sara ga ni dodonu me rogoci, ia ena vakabau  
kevaka— 

         (a)  e wilika na ripote ni kisi e vakarautaka na— 

               (i)    Daunilewa e rogoca na kisi oya; se  

               (ii)  Navosavakadua, kevaka e sega ni tauri rawa mai e dua na ripote mai  
                      vua na Daunilewa a rogoca na kisi oya;  

         (b)  me vakayagataka tale ga na itukutuku tale e so e vure mai na itukutuku ni  
              kisi se na itukutuku mai taudaku e taura rawa na Matabose ni Veivosoti; ka  

         (c)  rawa vua na Matabose me vakasamataka tale ga na nodra rai na vakaleqai  
              ena kisi qo.  

      (5)  Na Peresitedi me vakatulewa ena nodratou vakatutu na Matabose. 

      (6)  Na lewenimatabose e vakamacalataki ena wasetiki (2)(b) me na veiqaravi me  
3 na yabaki ka na rawa ni digitaki tale.  

      (7)  Na  Peresitedi  e  rawa  ni  digitaka  e  dua  me  taura  vakatawa  na  itutu  ni  
lewenimatabose,  ena  ivakasala  ni  Matabose Veiqaravi  ni  Mataveilewai  salamuria  na  
nodrau veitalanoa kei na Vunilawa, ena gauna e lala kina na itutu se ena gauna e yali se  
gole kina vakacakacaka i vanuatani na lewenimatabose, se ena dua ga na inaki e sega ni  
qarava rawa kina na nona itavi. 

      (8)  Na lewenimatabose e vakamacalataki ena wasetiki (2)(b), ena rawa ni vakacegui  
mai na nona itutu ke sega ni qarava rawa na itavi lavaki (ke vu mai na tauvimate vakayago  
se vakasama, se ena dua tale na ka) se ena itovo ca, ka na sega ni vakacegui ena dua tale  
na iwalewale. 

      (9)  Na ivakarau ni nona vakacegui na lewenimatabose e vakamacalataki ena wasetiki  
2(b) me na tautauvata na ivakarau ni nodra vakacegui na Daunilewa kei na vakailesilesi  
ni mataveilewai me vaka e vakamacalataki ena tikina 112. 

      (10)  Ena vakayagataki ni kaukauwa ena tikina qo, na Matabose ena sega ni rogoca  
na vakatulewa ni dua tale na tamata, matabose, se tabacakacaka, vakavo ke vakarota na  
mataveilewai se virikotori ena Yavunivakavulewa qo se na lawa tabaki. 

----------------------- Page 85-----------------------

                                               77 

      (11)  Na lewenimatabose e vakamacalataki ena wasetiki (2)(b) me na saumi ena  
isau ni veiqaravi e vakatautaka na Peresitedi ena ivakasala ni Matabose Veiqaravi ni  
Mataveilewai ni salamuria na veitalanoa kei na Daunilawa, ia na isau me kua ni veisautaki  
vakavo ke vakayacori e dua na veisau me vakalailaitaki kina na isau, ia na veisau me  
vakayacori vakatautauvata vei ira kece na vakailesilesi vakamatanitu. 

      (12)  Na Matabose e rawa ni vakalawataka na nona ituvatuva ni veiqaravi ka rawa  
tale ga ni vakadavora e so na lewa se lawasau e gadrevi me baleta na kena qaravi na itavi. 

      (13)  Na iwiliwili vakabau ena gauna ni bose na Jemeni kei na rua tale na lewena. 

      (14)  Na Matabose me na solia wasoma na itukutuku kei na ivakasala i na Palimedi  
me baleta na nona itavi kei na kena cicivaki. 

                        Mataveivaqaqai ni Kudru ni Cakacaka Vakamatanitu  
      120.—(1)  Na tikina qo e tauyavutaka na Mataveivaqaqai ni Kudru ni Cakacaka  
Vakamatanitu. 

      (2)  Na Mataveivaqaqai me lewena e dua na Jemeni kei na 2 tale e digitaka na  
Peresitedi, ena ivakasala ni Matabose Veiqaravi ni Mataveilewai ni oti na veitalanoa kei  
na Vunilawa. 

      (3)  Na Jemeni ni Mataveivaqaqai me dua e lewena tiko, se rawa ni lewena na itutu  
ni Daunilewa. 

      (4)  Na lewenimataveivaqaqai me na veiqaravi me 3 na yabaki, ka rawa ni na digitaki  
tale me veiqaravi. 

      (5)  Na  Peresitedi  e  rawa  ni  digitaka  e  dua  me  taura  vakatawa  na  itutu  ni  
lewenimataveivaqaqai, ena ivakasala ni Matabose Veiqaravi ni Mataveilewai salamuria  
na nodra veitalanoa kei na Vunilawa, ena gauna e lala kina na itutu se ena gauna e yali se  
gole kina vakacakacaka i vanuatani na lewe ni Mataveivaqaqai, se ena dua ga na inaki e  
sega ni qarava rawa kina na nona itavi. 

      (6)  Na lewe ni Mataveivaqaqai ena rawa ni vakacegui mai na nona itutu ke sega ni  
qarava rawa na itavi lavaki (ke vu mai na tauvimate vakayago se vakasama, se ena dua  
tale na ka) se ena itovo ca, ka na sega ni vakacegui ena dua tale na iwalewale. 

      (7)  Na ivakarau ni nona vakacegui na lewenimataveivaqaqai me na tautauvata kei  
na ivakarau ni nodra vakacegui na Daunilewa kei na vakailesilesi ni mataveilewai me  
vaka e vakamacalataki ena tikina 112. 

      (8)  Na kaukauwa kei na itavi ni Mataveivaqaqai e yavutaki ena lawa tabaki, ena  
rawa tale ga ni vakarautaki ena lawa tabaki na iKuri ni itavi ni Mataveivaqaqai. 

----------------------- Page 86-----------------------

                                                78 

      (9)  Me iKuri ni itavi ena lawa tabaki, na Mataveivaqaqai me rogoca ka vakatulewataka  
na itotogi me baleta na ivakarau ni cakacaka ni vakailesilesi vakamatanitu ka vakatauca  
na— 

          (a)  Matabose ni Veiqaravi Vakamatanitu–vua e dua na vunivola tudei; se 

          (b)  vunivola  tudei,  Daunilawa  Levu,  Daireketa  ni  Veibeitaki  ni  Matanitu,  
               se  Vunivola  Levu  ni  Palimedi—vua  e  dua  na  vakailesilesi  ena  nona  
               Tabacakacaka se Valenivolavola.  

      (10)  Na vakatulewa ni Mataveivaqaqai qo ena rawa ni railesuva na Mataveilewai  
e Cake.  

      (11)  Na lawa tabaki ena rawa ni vakarautaka na veitikina ni Mataveivaqaqai, oka  
kina na ivakarau kei na ituvatuva ni rogoci ni kisi. 

      (12)  Ena vakayagataki ni kaukauwa ena tikina qo, na Mataveivaqaqai ena sega  
ni rogoca na vakatulewa ni dua tale na tamata, se matabose, se tabacakacaka vakavo ke  
vakarota na mataveilewai se virikotori ena Yavunivakavulewa qo se na lawa tabaki. 

      (13) Na lewenimataveivaqaqai me na saumi ena isau ni veiqaravi e vakatautaka na  
Peresitedi ena ivakasala ni Matabose Veiqaravi ni Mataveilewai ni salamuria na veitalanoa  
kei na Daunilawa, na isau me kua ni veisautaki vakavo ke vakayacori e dua na veisau  
me vakalailaitaki kina na isau, na veisau me vakayacori vakatautauvata vei ira kece na  
vakailesilesi vakamatanitu. 

      (14)  Na Mataveivaqaqai e rawa ni vakalawataka na nona ituvatuva ni veiqaravi ka  
rawa tale ga ni vakadavora e so na lewa se lawasau e gadrevi me baleta na kena qaravi  
na itavi. 

      (15)  Na Mataveivaqaqai me na solia wasoma na itukutuku kei na ivakasala i na  
Palimedi me baleta na nona itavi kei na kena qaravi.  

      (16)  Na isau, idole kei na oco, e saumi vua na lewenimataveivaqaqai me tauri mai  
na Umailavo Cokovata ni Matanitu. 

      (17)  Na Palimedi me raica me veiganiti na ivotavota ni ilavo kei na veika e gadrevi  
ena cakacaka ni Mataveivaqaqai, qo me rawa ni vakayagataka vinaka ka vakayagataka  
ena galala na kaukauwa e tiko vua, ena qaravi ni itavi. 

                     Matabose ni Veiqaravi Vakadodonu kei na Veiqaravi Savasava 
      121.—(1)  Na tikina qo e tauyavutaka na Matabose ni Veiqaravi Vakadodonu kei  
na Veiqaravi Savasava. 

      (2)  Na Matabose me lewena e dua na Jemeni, kei na 2 tale na lewena e digitaka na  
Peresitedi ena ivakasala ni Matabose Veiqaravi ni Mataveilewai ni oti na veitalanoa kei  
na Vunilawa. 

      (3)  Na Jemeni ni Matabose, me Daunilewa se dua e rawa ni Daunilewa. 

----------------------- Page 87-----------------------

                                              79 

      (4)  Na lewenimatabose ena veiqaravi me 3 na yabaki ka rawa ni digitaki tale me  
veiqaravi. 

      (5)  Na  Peresitedi  e  rawa  ni  digitaka  e  dua  me  taura  vakatawa  na  itutu  ni  
lewenimatabose,  ena  ivakasala  ni  Matabose Veiqaravi  ni  Mataveilewai  salamuria  na  
nodra veitalanoa kei na Vunilawa, ena gauna e lala kina na itutu se ena gauna e yali se  
gole kina vakacakacaka i vanuatani na lewenimatabose, se ena dua ga na inaki e sega ni  
qarava rawa kina na nona itavi. 

      (6)  Na lewenimatabose ena rawa ni vakacegui mai na nona itutu ke sega ni qarava  
rawa na itavi lavaki (ke vu mai na tauvimate vakayago se vakasama, se ena dua tale na  
ka) se ena itovo ca, ka na sega ni vakacegui ena dua tale na iwalewale. 

      (7)  Na ivakarau ni nona vakacegui na lewenimatabose me na tautauvata na ivakarau  
ni nodra vakacegui na Daunilewa se vakailesilesi ni mataveilewai e digitaka na Matabose  
Veiqaravi ni Mataveilewai me vaka e vakamacalataki ena tikina 112. 

      (8)  Na kaukauwa, kei na itavi ni Matabose e yavutaki ena lawa tabaki ka na rawa  
tale ga ni vakarautaki ena lawa tabaki na iKuri ni itavi ni Matabose. 

      (9)  Na lawa tabaki ena solia vua na Matabose na lewa kei na kaukauwa me ciqoma  
ka  vaqaqa  na  kudru  me  baleta  na Vunivola Tudei  ni  matanitu  kei  na  vakailesilesi  ni  
valenivolavola ni lewenivanua. 

      (10)  Ena vakayagataki ni kaukauwa ena tikina qo, na Matabose ena sega ni rogoca  
na vakatulewa ni dua tale na tamata, se matabose, se tabacakacaka vakavo ke vakarota  
na mataveilewai se virikotori ena Yavunivakavulewa qo se na lawa tabaki. 

      (11)  Na  lewenimatabose  me  na  saumi  ena  isau  ni  veiqaravi  e  vakatautaka  na  
Peresitedi ena ivakasala ni Matabose Veiqaravi ni Mataveilewai ni salamuria na veitalanoa  
kei na Vunilawa, ia na isau me kua ni veisautaki vakavo ke vakayacori e dua na veisau  
me vakalailaitaki kina na isau, na veisau me vakayacori vakatautauvata vei ira kece na  
vakailesilesi Vakamatanitu. 

      (12)  Na Matabose e rawa ni vakalawataka na nona ituvatuva ni veiqaravi ka rawa  
tale ga ni vakadavora e so na lewa se lawasau e gadrevi me baleta na kena qaravi na itavi. 

      (13)  Na Matabose me na solia wasoma na itukutuku kei na vakasala i na Palimedi  
me baleta na nona itavi kei na kena qaravi.  

      (14)  Na Matabose e tu vua na kaukauwa me vakacakacakataka, vakaceguya, se  
totogitaka na vakailesilesi taucoko (oka kina o ira na veiqaravi e valenivolavola) ena  
valenivolavola ni Matabose. 

      (15)  Na Matabose e tu vua na kaukauwa me vakatulewataka na veika vakacakacaka  
me baleti ira na vakailesilesi ena Matabose, okati kina— 

         (a)   na ivakarau kei na iwalewale ni cakacaka; 

----------------------- Page 88-----------------------

                                                 80 

          (b)   na ivakatagedegede ni vuli e gadrevi kei na ivakarau me vakamuri me baleta  
                na  veivakacakacakataki,  ka  dodonu  me  dola  raraba,  vakarawarawataki,  
                valataki vakasavasava, ia na veidigitaki me yavutaki ena rawaka; 

          (c)   na isau, idole kei na oco me saumi, e dodonu me veiganiti kei na ivotavota  
                vakailavo e vakadonuya na Palimedi; kei na 

          (d)   levu taucoko ni vakailesilesi vakadeitaki se levu ni vakailesilesi e digitaki,  
                e  dodonu  me  veiraurau  kei  na  ivotavota  vakailavo  e  vakadonuya  na  
                Palimedi. 

      (16)  Na isau, idole kei na oco, e saumi vua na lewenimatabose me tauri mai na  
Umailavo Cokovata ni Matanitu. 

      (17)  Na  Palimedi  me  raica  me  veiganiti  na  ivotavota  vakailavo  kei  na  veika  e  
gadrevi ena cakacaka ni Matabose, qo me rawa ni vakayagataka vinaka ka vakayagataka  
ena galala na kaukauwa e tiko vua, ena qaravi ni itavi. 

      (18)  Na  Matabose  ena  vakatulewa  ga  ena  ituvatuva  vakailavo  me  vaka  e  sa  
vakadonuya na Palimedi. 

                                             iTutu tawani 
       122.  Na Wase qo ena sega ni vakaleqa na itutu e virikotori ena Wase qo ka sa tawani  
tiko mai ni bera ni vakayagataki na Yavunivakavulewa qo. 

----------------------- Page 89-----------------------

                                                 81 

                        WASE 6—VEIQARAVI VAKAMATANITU 

                       Tabana A—CAKACAKA VAKAMATANITU 

                                    Veika me vakabibitaki ka rokovi 
       123.  Na veika me vakabibitaki ka rokovi ena veiqaravi vakamatanitu e okati kina  
na— 

          (a)   ivakatagedegede cecere ni veiqaravi, okati kina na ivakarau vinaka kei na  
                dina; 

          (b)  kena vakayacori vakadodonu na ituvatuva ni Matanitu kei na kena taurivaki  
               na lawa; 

          (c)   galala mai na cakacaka vakabutobuto; 

          (d)   vakayagataki vakamatau ni iyau ni matanitu; 

          (e)  na kena rogoci ka saumi totolo na vakatataro ni lewenivanua kei na nodra  
                qaravi e na sala e veidokai, dodonu, veiganiti, savasava ka vakatautauvata; 

          (f)  nuitaki ena ivakarau ni veiqaravi; 

          (g)   cakacaka savasava me vaka na— 

                 (i)   vakasavui  ni  itukutuku  dina  ena  kena  gauna  donu  vei  ira  na  
                       lewenivanua; kei na 

                 (ii)  totolo, taucoko kei na dina ni itukutuku e vakasavui i na Palimedi  
                       me vaka e toqai tu ena lawa; 

          (h)   vakayacori   vakadodonu   na   vakatulewa   ni   tamata   cakacaka   kei   na  
                vakatoroicaketaki ni cakacaka e curumi me rawa ni taucoko na cakacaka;  
               kei na 

          (i)   vakacurumi  ni  tamata  cakacaka  kei  na  tosoi  ni  itutu  vakacakacaka  me  
                vakatautaki ena— 

                 (i)   veitalanoa raraba, kua ni vakatabakidua, ka me valataki vakasavasava;  
                       kei na 

                 (ii)  rawati ni veika lavaki, vuli, kila vakacakacaka kei na vei rawaka tale  
                       e so. 

                          Mera lewenivanua tudei na cakacaka vakamatanitu 
       124.  E dua na tamata, se matabose, se tabacakacaka e digitaka e dua na vakailesilesi  
ni valenivolavola ni lewenivanua (sega ni okati na valenivolavola e virokotori ena Wase  
5) me kua ni digitaka e dua e sega ni lewenivanua e Viti, vakavo kevaka sa vakadonuya  
na Paraiminisita. 

----------------------- Page 90-----------------------

                                                82 

                                Matabose ni Cakacaka Vakamatanitu 
      125.—(1)  Na  Matabose  ni  Cakacaka Vakamatanitu  e  tauyavutaki  ena  Dikiri  ni  
Veiqaravi Vakamatanitu 2009, me na tomani tiko ga. 

      (2)  Na Matabose ni Cakacaka Vakamatanitu me na lewena e— 

          (a)  dua na Jemeni; ka 

          (b)  kua ni lailai mai na 3 na lewena, ka me kua tale ga ni sivia na 5, 

      me  digitaka  na  Peresitedi  ena  ivakasala  ni  Matabose  ni  Valenivolavola  ni  
      Yavunivakavulewa. 

      (3)  Kevaka e lala na itutu ni Jemeni ni Matabose ni Veiqaravi Vakamatanitu se  
gole vakacakacaka i vanuatani, se ena dua na inaki e sega ni qarava rawa kina na nona  
itavi, na Peresitedi ena ivakasala ni Matabose ni Valenivolavola ni Yavunivakavulewa,  
e rawa ni digitaka e dua me taura vakatawa na itutu ni Jemeni ni Matabose ni Cakacaka  
Vakamatanitu. 

      (4)  Na Peresitedi me na digitaka e dua me lewenibose vakatawa ena Matabose  
ni  Cakacaka  Vakamatanitu,  mai  na  ivakasala  ni  Matabose  ni  Valenivolavola  ni  
Yavunivakavulewa, ena dua na gauna se ena gauna kece e gole vakacakacaka i vanuatani,  
se ena dua na inaki e sega ni qarava rawa kina na nona itavi o ira na lewenimatabose ni  
Cakacaka Vakamatanitu. 

                            iTavi ni Matabose ni Cakacaka Vakamatanitu 
      126.—(1)  Ena vuku ni tikina qo kei na veitikina tale ena Yavunivakavulewa qo, na  
Matabose ni Cakacaka Vakamatanitu e nona itavi me— 

          (a)  digitaka na vunivola tudei ena nona veivakadonui na Paraiminisita;  

          (b)  vakaceguya na vunivola tudei ena nona veivakadonui na Paraiminisita;  

          (c)  totogitaka na vunivola tudei; ka 

          (d)  cakava  e  so  tale  na  veidigitaki,  qarava  na  itavi  tale  e  so  me  vaka  e  
               vakamacalataki vakalawa. 

      (2)  Na itavi ni Matabose ni Cakacaka Vakamatanitu e sega ni yacova— 

          (a)  na valenivolavola ni Daunilewa se valenivolavola e qarava na Matabose  
               Veiqaravi ni Mataveilewai; 

          (b)  na valenivolavola e veiqaravi i na dua tale na tabana ni veiqaravi me vaka  
               e vakamacalataki ena lawa tabaki;  

          (c)  na valenivolavola ni Mataivalu ni Viti, Tabana ni Ovisa se na Tabana ni  
               Veivakadodonutaki; se 

          (d)  na valenivolavola e tauyavutaki ena Yavunivakavulewa qo. 

----------------------- Page 91-----------------------

                                                    83 

                                               Vunivola tudei 
       127.—(1)  Na tiko ena veivalenivolavola ni matanitu na valenivolavola ni vunivola  
tudei, ka na valenivolavola ena loma ni matanitu.  

       (2)  Na veitabana taucoko ni matanitu e vakarurugi ena veiliutaki ni kena vunivola  
tudei kei na Tabana e sega ni okati kina e dua na Tabacakacaka e vakarurugi ena veiliutaki  
ni vunivola tudei ena Valenivolavola ni Paraiminisita. 

       (3)  Na vunivola tudei ni dua na valenivolavola ni matanitu e veiqaravi vua na kena  
Minisita ena taucoko, vakavotukana kei na kena vakatulewataki na iyau ni valenivolavola  
se dua tale na tabana ena valenivolavola.  

       (4)  Na Matabose ni Veiqaravi Vakamatanitu ena veivakadonui ni Paraminisita, e  
rawa ni lesia e dua se so tale na vunivola tudei ena veitabana Vakamatanitu. 

       (5)  Ena rawa ni kerea vakaivola na nona vakacegu e dua na vunivola tudei vua na  
Matabose ni Cakacaka Vakamatanitu. 

       (6)  Na vunivola tudei me na saumi ena isau ni veiqaravi e vakatautaka na Matabose  
ni Cakacaka Vakamatanitu ena veivakadonui ni Paraiminisita, na isau me kua ni veisautaki  
vakavo ke vakayacori e dua na veisau me vakalailaitaki kina na isau, ia na veisau me  
vakayacori vakatautauvata vei ira kece na vakailesilesi vakamatanitu. 

       (7)  Na  vunivola  tudei  ni  veivalenivolavola  vakamatanitu  e  tu  vua  na  lewa  me  
digitaka, vakaceguya ka vaqaqai ira na tamata cakacaka ena loma ni valenivolavola ena  
nona veivakadonui na kena Minisita. 

       (8)  Na vunivola tudei ni veivalenivolavola vakamatanitu, ena veivakadonui ni kena  
Minisita, e tu vua na kaukauwa me vakatulewa ena veika kece vakacakacaka me baleti  
ira na vakailesilesi ni valenivolavola, oka kina na— 
  
          (a)   ivakarau kei na iwalewale ni cakacaka; 

          (b)   ivakatagedegede ni vuli e gadrevi kei na ivakarau me vakamuri me baleta  
                na  veivakacakacakataki,  ka  dodonu  me  dola  raraba,  vakarawarawataki,  
                valataki vakasavasava, ia na veidigitaki me yavutaki ena rawaka; 

          (c)   na isau, idole, kei na oco me saumi e dodonu me veiganiti kei na ivotavota  
                vakailavo e vakadonuya na Palimedi; kei na 

          (d)   levu ni vakailesilesi vakadeitaki se levu ni vakailesilesi e digitaki, e dodonu  
                me veiraurau kei na ivotavota vakailavo e vakadonuya na Palimedi. 

                                       Digitaki ni Mata e Vanuatani  
       128.—(1)  Na  Paraiminisita  e  rawa,  ena  ivakasala  ni  Minisita  ni Vanuatani,  me  
digitaki ira na vakailesilesi ni Valenivolavola ni Mata e Vanuatani se so tale na vakailesilesi  
e vanuatani se vakailesilesi ni isoqosoqo e vuravura.  

       (2)  Na Paraminisita e rawa, ena ivakasala ni Minisita ni Vanuatani, me vakaceguya  
e dua mai na valenivolavola me vaka e vakamacalataki tiko ena wasetiki (1).  

----------------------- Page 92-----------------------

                                                  84 

                         Tabana B—TABANA NI VEITAQOMAKI 

                                            Tabana ni Ovisa 
       129.—(1)  Na Tabana ni Ovisa a tauyavutaki ena lawa tabaki ena tomani tiko ga. 

       (2)  Na valenivolavola ni Komisina ni Ovisa e tauyavutaki ena Dikiri ni Veiqaravi  
Vakamatanitu 2009, ena tomani tiko ga. 

       (3)  Na Tabana ni Ovisa e liutaka na Komisina ni Ovisa. 

       (4)  Na  Peresitedi,  ena  veivakasalataki  ni  Matabose  ni Yavunivakavulewa,  ena  
digitaka na Komisina ni Ovisa ni salamuria na nona veitalanoa kei na Minisita e qarava  
na Tabana ni Ovisa. 

       (5)  Na Komisina ni Ovisa e qarava na kena— 

          (a)   vakarautaki kei na kena cicivaki na Tabana ni Ovisa; kei na 

          (b)   veilesi kei na vakatulewataki ni kena veiqaravi, 

      kevaka e virikotori ena wasetiki (6), e sega ni okati ena idusidusi se vakatulewa ni  
       dua tale na tamata, se matabose, se tabacakacaka me baleta na itavi e virikotori ena  
       wasetiki qo. 

       (6)  Na Minisita e qarava na Tabana ni Ovisa ena dau vakarautaka na ituvatuva  
raraba vua na Komisina ni Ovisa ka dodonu me na vakayacora na veika e lavaki mai me  
vaka ga na kena inaki. 

       (7)  Na Komisina ni Ovisa e tu vua na kaukauwa ena veitutu kece ni Tabana ni Ovisa,  
kei ira na vakailesilesi tale e so era lewena na Tabana ni Ovisa, me— 

          (a)   digitaka na vakailesilesi ni Tabana ni Ovisa;  

          (b)   vakacegui ira mai na Tabana ni Ovisa; ka 

          (c)   totogitaki ira na vakailesilesi ena Tabana ni Ovisa, 

      kei na lawa tabaki kece e vauca na Tabana ni Ovisa me na vakadewataki vakamatau.  

       (8)  Na Komisina ni Ovisa, ena veivakadonui ni Minisita e qarava na Tabana ni  
Ovisa, e tu vua na kaukauwa me vakatulewa ena veika kece vakacakacaka me baleti ira  
na Ovisa, oka kina na— 
  
          (a)   ivakarau kei na iwalewale ni cakacaka; 

          (b)   ivakatagedegede ni vuli e gadrevi kei na ivakarau me vakamuri me baleta  
                na  veivakacakacakataki,  ka  dodonu  me  dola  raraba,  vakarawarawataki,  
                valataki vakasavasava, ia na veidigitaki me yavutaki ena rawaka; 

          (c)   na isau, idole, kei na oco me saumi e dodonu me veiganiti kei na ivotavota  
                ni ilavo e vakadonuya na Palimedi; kei na 

----------------------- Page 93-----------------------

                                                  85 

          (d)   levu ni vakailesilesi vakadeitaki se levu ni vakailesilesi e digitaki, e dodonu  
                me veiraurau kei na ivotavota vakailavo e vakadonuya na Palimedi. 

      (9)  Na lawa tabaki me na vakamacalataki kina na veika e baleta na Tabana ni Ovisa 

                                  Tabana ni Veivakadodonutaki e Viti 
       130.—(1)  Na Tabana ni Veivakadodonutaki e Viti e tauyavutaki ena lawa tabaki,  
me na tomani tiko ga.  

      (2)  Na valenivolavola ni Komisina ni Veivakadodonutaki e Viti e tauyavutaki ena  
Dikiri ni Veiqaravi Vakamatanitu 2009 me na tomani tiko ga. 

      (3)  Na Tabana ni Veivakadodonutaki e Viti e vakarurugi ena vakatulewa ni Komisina  
ni Veivakadodonutaki. 

      (4)  Na Peresitedi e digitaka na Komisina ni Veivakadodonutaki, ena ivakasala ni  
Matabose ni Valenivolavola ni Yavunivakavulewa, salamuria na nodra veitalanoa kei na  
Minisita e qarava na Tabana ni Veivakadodonutaki. 

      (5)  Na Komisina ni Veivakadodonutaki e qarava na— 

          (a)   vakarautaki kei na kena cicivaki na Tabana ni Veivakadodonutaki e Viti;  
                kei na 

          (b)   veilesi  kei  na  vakatulewataki  ni  kena  veiqaravi,  kevaka  e  virikotori  ena  
                wasetiki (6),  

      e sega ni okati ena idusidusi se vakatulewa ni dua tale na tamata, se matabose, se  
      tabacakacaka me baleta na itavi e virikotori ena wasetiki qo. 

      (6)  Na Minisita e qarava na Tabana ni Veivakadodonutaki e Viti, ena dau solia na  
ituvatuva raraba me baleta na Tabana ni Veivakadodonutaki e Viti, kevaka sa soli, me na  
vakamuria na Komisina ni Veivakadodonutaki. 

      (7)  Na Komisina ni Veivakadodonutaki e tu vua na kaukauwa ena veitutu kece ni  
Tabana ni Veivakadodonutaki e Viti, kei ira na vakailesilesi tale e so e lewena na Tabana  
ni Veivakadodonutaki e Viti, me— 

          (a)   digitaka na vakailesilesi ni Tabana ni Veivakadodonutaki e Viti; 

          (b)   vakacegui ira mai na Tabana ni Veivakadodonutaki e Viti; ka 

          (c)   totogitaki ira na vakailesilesi ena Tabana ni Veivakadodonutaki e Viti, 

      kei  na  lawa  tabaki  kece  e  vauca  na Tabana  ni Veivakadodonutaki  e Viti  me  na  
      vakadewataki vakamatau.  

----------------------- Page 94-----------------------

                                                  86 

       (8)  Na Komisina ni Veivakadodonutaki, ena veivakadonui ni Minisita e qarava na  
Tabana ni Veivakadodonutaki e Viti, e tu vua na kaukauwa me vakatulewa ena veika kece  
vakacakacaka me baleti ira na lewe ni Tabana ni Veivakadodonutaki e Viti, oka kina na— 
  
          (a)   ivakarau kei na iwalewale ni cakacaka; 

          (b)   ivakatagedegede ni vuli e gadrevi kei na ivakarau me vakamuri me baleta  
                na  veivakacakacakataki,  ka  dodonu  me  dola  raraba,  vakarawarawataki,  
                valataki vakasavasava, ia na veidigitaki me yavutaki ena rawaka; 

          (c)   na isau, idole, kei na oco me saumi e dodonu me veiganiti kei na ivotavota  
                vakailavo e vakadonuya na Palimedi; kei na 

          (d)   levu ni vakailesilesi vakadeitaki se levu ni vakailesilesi e digitaki, e dodonu  
                me veiraurau kei na ivotavota vakailavo e vakadonuya na Palimedi. 

       (9)  Na  lawa  tabaki  me  na  vakamacalataki  kina  na  veika  e  baleta  na Tabana  ni  
Veivakadodonutaki e Viti. 
                                            Tabana ni Mataivalu e Viti 
       131.—(1)  Na Tabana  ni  Mataivalu  e Viti  e  tauyavutaki  ena  Dikiri  ni Veiqaravi  
Vakamatanitu 2009, ena tomani tiko ga. 

       (2)  Na itavi raraba ni Tabana ni Mataivalu e Viti me raica ena gauna taucoko na  
maroroi, taqomaki kei na tiko sautu ni noda vanua kei na kai Viti. 

       (3)  Na Komada ni Mataivalu me raica na kena tutaki na veiqaravi ni Tabana ni  
Mataivalu e Viti. 

       (4)  Na Peresitedi e digitaka na Komada ni Mataivalu ena ivakasala ni Matabose  
ni Valenivolavola ni Yavunivakavulewa, salamuria na nodra veitalanoa kei na Minisita e  
qarava na Tabana ni Mataivalu e Viti. 

       (5) Na Komada ni Mataivalu e tu vua na kaukauwa ena veitutu kece ni Tabana ni  
Mataivalu e Viti, kei ira na vakailesilesi tale e so e lewena na Tabana ni Mataivalu e Viti,  
me— 

          (a)   digitaka na vakailesilesi ni Tabana ni Mataivalu e Viti; . 

          (b)   vakacegui ira mai na Tabana ni Mataivalu e Viti; ka 

          (c)   totogitaki ira na vakailesilesi ena Tabana ni Mataivalu e Viti, 

      kei na lawa tabaki kece e vauca na Tabana ni Mataivalu e Viti me na vakadewataki  
       vakamatau. 

----------------------- Page 95-----------------------

                                                   87 

       (6)  Na Komada ni Mataivalu, ena veivakadonui ni Minisita e qarava na Tabana ni  
Mataivalu e Viti, e tu vua na kaukauwa me vakatulewa ena veika kece vakacakacaka me  
baleti ira na lewe ni Tabana ni Mataivalu e Viti, oka kina na: 
  
          (a)   ivakarau kei na iwalewale ni cakacaka; 

          (b)   ivakatagedegede  ni  vuli  e  gadrevi  kei  na  ivakarau  me  vakamuri  ena  
                veivakacakacakataki,   ka   dodonu   me   dola   raraba,   vakarawarawataki,  
                valataki vakasavasava, ia na veidigitaki me yavutaki ena rawaka; 

          (c)   na isau, idole, kei na oco me saumi e dodonu me veiganiti kei na ivotavota  
                vakailavo e vakadonuya na Palimedi; kei na 

          (d)   levu ni vakailesilesi vakadeitaki se levu ni vakailesilesi e digitaki, e dodonu  
                me veiraurau kei na ivotavota vakailavo e vakadonuya na Palimedi. 

       (7)  Na lawa tabaki e vakamacalataki kina na veika me baleta na Tabana ni Mataivalu  
e Viti. 

  Tabana C—MATABOSE NI VALENIVOLAVOLA NI YAVUNIVAKAVULEWA 

                            Matabose ni Valenivolavola ni Yavunivakavulewa 
       132.—(1)  E  tauyavutaki  ena  tikina  qo  na  Matabose  ni  Valenivolavola  ni  
Yavunivakavulewa. 

       (2)  Na Matabose me na lewena na— 

          (a)   Paraiminisita, me Jemeni; 

          (b)   iLiuliu ni iToniveisaqa; 

          (c)   Vunilawa; 

          (d)   2 tale me digitaka na Peresitedi ena ivakasala ni Paraiminisita; kei na 

          (e)   1 me digitaka na Peresitedi ena ivakasala ni iLiuliu ni iToniveisaqa. 

       (3)  Na Matabose e rawa ni vakalawataka na nona ituvatuva ni veiqaravi ka rawa  
tale ga ni vakadavora e so na lewa se lawasau e gadrevi me baleta na kena qaravi na itavi. 

       (4)  Na Matabose me na solia wasoma na itukutuku kei na ivakasala vua na Palimedi  
me baleta na nona itavi kei na kena qaravi.  

       (5)  Ena vakayagataki ni kaukauwa ena tikina qo, na Matabose ena sega ni vakarogoca  
na vakatulewa ni dua tale na tamata, se matabose, se tabacakacaka, vakavo ke vakarota  
na mataveilewai se virikotori ena Yavunivakavulewa qo se na lawa tabaki. 

       (6)  Na iwiliwili vakabau ena bose ni Matabose me na lewena na Jemeni kei na rua  
tale na lewena. 

       (7)  Na vunivola ni Matabose na Daunilawa Levu. 

----------------------- Page 96-----------------------

                                              88 

      (8)  Na lewenimatabose e vakamacalataki ena wasetiki 2(d) kei na (e) me na veiqaravi  
me 3 na yabaki ka rawa ni na digitaki tale me veiqaravi. 

      (9)  Na lewenimatabose e vakamacalataki ena wasetiki (2)(d) kei na (e) me na saumi  
ena isau ni veiqaravi kei na oco e vakatautaka na Peresitedi, na isau kei na oco me kua  
ni veisautaki ena gauna ni nodra veiqaravi vakavo ke vakayacori e dua na veisau me  
vakalailaitaki kina na isau, ia na veisau me vakayacori vakatautauvata vei ira kece na  
vakailesilesi vakamatanitu.  

      (10)  Na lewenimatabose e vakamacalataki ena wasetiki (2)(d) se na (e) ena rawa ni  
vakacegui mai na nona itutu ke sega ni qarava rawa na itavi lavaki (ke vu mai na tauvimate  
vakayago se vakasama, se ena dua tale na ka) se ena itovo ca, ka na sega ni vakacegui  
ena dua tale na iwalewale. 

      (11)  Na veivakacegui mai na dua na itutu ni lewenimatabose e vakamacalataki ena  
wasetiki (2)(d) kei na (e) me salavata kei na wasetiki (12). 

      (12)  Kevaka e nanuma na Navosavakadua ena nona veitalanoa kei na Vunilawa  
me vaqaqai na vakacegui ni lewenimatabose e vakamacalataki ena wasetiki (2)(d) se (e),  
me na— 

         (a)  digitaka na Navosavakadua – 

               (i)    ena  kisi  ni  itovo  ca—na  mataveivaqaqai,  me  lewena  e  dua  na  
                     Jemeni ka sega ni lailai mai na 2 tale me lewena, e digitaki mai vei  
                      ira era taura tiko se era na rawa ni taura na itutu ni Daunilawa ni  
                     Mataveilewai e Cake; kei na 

               (ii)  kena nanumi ni na sega ni qarava rawa na nona itavi—na matabose ni  
                     bula me na lewena e dua na Jemeni kei na rua tale, me rau vakaivola  
                      vakavuniwai; 

         (b)  na mataveivaqaqai se matabose ni bula me dikeva na leqa qo qai vakarautaka  
              e  dua  na  kena  ripote  vua  na  Peresitedi,  na  vakasalataka  na  Peresitedi  
              ena  nona  vakatutu  kevaka  me  vakacegui  se  sega  na  lewenimatabose  e  
              vakamacalataki ena wasetiki (2)(d) se (e); kei na 

         (c)  kena  vakatulewataki  na  vakacegui  ni  lewenimatabose  e  vakamacalataki  
              ena wasetiki (2)(d) se (e), na Peresitedi me na vakatulewa vakamatau ka  
               salavata na ivakasala ni mataveivaqaqai se na matabose ni bula.  

      (13)  Na Peresitedi, ena vakasala ni Navosavakadua salamuria na nodrau veitalanoa  
kei  na  Vunilawa,  e  rawa  ni  vakaceguya  tuvakawawa  e  dua  na  lewenimatabose  e  
vakamacalataki ena wasetiki (2)(d) se (e) ena gauna e vakayacori kina na veivaqaqai kei  
na kena soli vua ka tauyavutaki na mataveivaqaqai se matabose ni bula ena wasetiki (12)  
ka rawa tale ga ni laveta na ivakaro tuvakawawa.  

----------------------- Page 97-----------------------

                                                 89 

      (14)    Na  kena  vakacegui  tuvakawawa  ena  wasetiki  (13)  na  lewenimatabose  
e  vakamacalataki  ena  parakaravu  (d)  se  (e)  ena  wasetiki  (2),  ena  mudu  kevaka  e  sa  
vakadeitaka na Peresitedi me na kua ni vakacegui na lewenimatabose. 

      (15)  Na ripote ni mataveivaqaqai se na vakatutu ni matabose ni bula e vakarautaki  
ena wasetiki (12) me na vakaraitaki raraba.  

                        iTavi ni Matabose ni Valenivolavola ni Yavunivakavulewa 
       133. Na Matabose ni Valenivolavola ni Yavunivakavulewa e yavutaki na nona itavi  
ena Yavunivakavulewa qo kei na lawa tabaki tale e so, me soli ivakasala vua na Peresitedi  
ena kena digitaki na— 

          (a)   Jemeni kei ira na lewena na Matabose ni Dodonu ni Tamata kei na Valuti  
                ni Veivakaduiduitaki;  

          (b)   Jemeni kei ira na lewena na Matabose ni Veidigidigi; 

          (c)   iLiuliu ni Veidigidigi; 

          (d)   Vunivola Levu ni Palimedi; 

          (e)   Jemeni kei na Lewe ni Matabose ni Veiqaravi Vakamatanitu; 

          (f)   Komisina ni Ovisa; 

          (g)   Komisina ni Tabana ni Veivakadodonutaki;  

          (h)   Komada ni Mataivalu e Viti; 

          (i)   Daunifika	Levu;	kei	na	 

          (j)   Kovana ni Baqe ni Maroroi iLavo e Viti. 

            Tabana D—YAVU NI CAKACAKA ENA VALENIVOLAVOLA  
                                      NI LEWENIVANUA 

                                             Vakayagataki 
       134.  Na tabana qo e baleta na— 

          (a)   iLiuliu ni Veidigidigi; 

          (b)   Vunivola Levu ni Palimedi; 

          (c)   Komisina ni Ovisa; 

          (d)   Komisina ni Tabana ni Veivakadodonutaki;  

          (e)   Komada ni Mataivalu e Viti; 

          (f)   Daunifika	Levu; 

          (g)   Kovana ni Baqe ni Maroroi ni iLavo e Viti; 

----------------------- Page 98-----------------------

                                                   90 

          (h)   O  ira  na  lewena  na  Matabose  ni  Dodonu  ni  Tamata  kei  na  Valuti  ni  
                Veivakaduiduitaki; 

          (i)   O ira na lewena na Matabose ni Veidigidigi; kei na 

          (j)   O ira na lewena na Matabose ni Veiqaravi Vakamatanitu. 

                               iVakarau kei na iwalewale ni valenivolavola 
       135.—(1)  Ena  vuku  ni  tikina  qo,  na  tamata  e  vakaitutu  ena  valenivolavola  ka  
vakamacalataki ena tikina 134(a) kina (g) me tawana na itutu me 5 na yabaki ka rawa ni  
digitaki tale me veiqaravi. 

       (2)  Ena vuku ni tikina qo, na tamata e vakaitutu ena valenivolavola ka vakamacalataki  
ena tikina 134(h) kina (j) me tawana na itutu me 3 na yabaki ka rawa ni digitaki tale me  
veiqaravi. 

       (3)  Na veidigitaki ena Tabana qo ena vakatau ena ivakarau kei na iwalewale (kevaka  
e dua) e vakarautaki ena Tabana qo. 

       (4)  Ena nodra qaravi itavi se na vakayagataki ni nodra kaukauwa, o ira era digitaki  
ena Tabana qo e sega ni okati ena idusidusi se vakatulewa ni dua tale na tamata vakavo  
ke vakarautaki ena Yavunivakavulewa qo se na lawa tabaki. 

                                              iSau kei na oco 
       136.—(1)  O ira era okati ena Tabana qo e dodonu mera na vakaivotavota ena isau  
kei na oco e vakatulewa kina na Peresitedi ena ivakasala ni Matabose ni Valenivolavola  
ni Yavunivakavulewa, ia me na kua ni vakalailaitaki na ivotavota ena isau kei na oco ena  
gauna ni nona veiqaravi, vakavo ke vakayacori e dua na veisau me vakalailaitaki kina na  
isau, ia na veisau me vakayacori vakatautauvata vei ira kece na vakailesilesi Vakamatanitu. 

       (2)  Ena  veivakasalataki  ni  Peresitedi  me  baleta  na  isau  kei  na  oco  mera  saumi  
kina o ira era okati ena Tabana qo, na Matabose ni Valenivolavola ni Yavunivakavulewa  
me  tauyavutaka  e  dua  na  komiti  tuvakaikoya  (sega  ni  oka  kina  o  ira  era  lewena  na  
valenivolavola  ni  lewenivanua)  me  vakasalataka  na  Matabose  ni Valenivolavola  ni  
Yavunivakavulewa ena isau kei na oco me saumi vei ira era okati ena Tabana qo. 

                                    Vu ni vakacegui mai na nona itutu  
       137.—(1)  E dua e okati ena Tabana qo ena rawa ni vakacegui mai na nona itutu ke  
sega ni qarava rawa na itavi lavaki (ke vu mai na tauvimate vakayago se vakasama, se  
ena dua tale na ka) se ena itovo ca, ka na sega ni vakacegui ena dua tale na iwalewale. 

       (2)  Na veivakacegui mai na dua na itutu me salavata kei na tikina qo. 

       (3)  Kevaka e nanuma na Matabose ni Valenivolavola ni Yavunivakavulewa me  
vaqaqai na vu ni veivakacegui, na— 

          (a)   Matabose ni Valenivolavola ni Yavunivakavulewa me na digitaka— 

                 (i)    ena kisi ni itovo ca—na mataveivaqaqai, me lewena e dua na Jemeni  
                        kei na 2 tale, era digitaki mai vei ira era taura tiko se era na rawa ni  
                        taura na itutu ni Daunilewa; kei na 

----------------------- Page 99-----------------------

                                                  91 

                 (ii)   ena kena nanumi ni sega ni qarava rawa na nona itavi—na matabose  
                        ni  bula  me  na  lewena  e  dua  na  Jemeni  kei  na  rua  tale,  me  rau  
                        vakaivola vakavuniwai; 

          (b)   na mataveivaqaqai se matabose ni bula me dikeva na leqa qo qai vakarautaka  
                e  dua  na  kena  ripote  vua  na  Peresitedi  ka  veivakasalataki  ena  vakatutu  
                kevaka me vakacegui se sega o koya e taura na itutu ena Tabana qo; kei na 

          (c)   kena vakatulewataki na vakacegui ni dua e taura na itutu ena Tabana qo,  
                na  Peresitedi  me  na  vakatulewa  vakamatau  ka  salavata  na  ivakasala  ni  
                mataveivaqaqai se na matabose ni bula. 

       (4)  Na Peresitedi, ena ivakasala ni Matabose ni Valenivolavola ni Yavunivakavulewa,  
e rawa, ena ivakarau kei na iwalewale e nanuma ni veiganiti, me vakaceguya tuvakawawa  
e dua e taura na itutu ena Tabana qo, ena gauna e vakayacori tiko kina na veivaqaqai  
se ena gauna e waraki tiko kina na kena soli kei na kena digitaki na mataveivaqaqai se  
na matabose ni bula ena wasetiki (3), ka na rawa tale ga me bokoca na veivakacegui  
tuvakawawa.  

       (5)  Na kena vakacegui tuvakawawa e dua e taura na itutu me vaka e virikotori ena  
wasetiki (4) ena muduki kevaka sa vakadeitaka na Peresitedi me na kua ni vakacegui. 

       (6)  Na ripote ni mataveivaqaqai se na vakatutu ni matabose ni bula, ena vuku ni  
kisi qo, me vaka e virikotori ena wasetiki (3) me vakaraitaki raraba. 

                           Qaravi ni itavi ni matabose kei na mataveivaqaqai 
       138.—(1)  Na tikina qo e oka kina na— 

          (a)   Matabose ni Dodonu ni Tamata kei na Valuti ni Veivakaduiduitaki; 

          (b)   Matabose ni Veidigidigi; 

          (c)   Matabose Veiqaravi ni Mataveilewai; 

          (d)   Matabose ni Veivuke Vakalawa; 

          (e)   Matabose ni Veivosoti; 

          (f)   Mataveivaqaqai ni Kudru ni Veiqaravi Vakamatanitu; 

          (g)   Matabose ni Veiqaravi Vakadodonu kei na Veiqaravi Savasava; 

          (h)   Matabose ni Veiqaravi Vakamatanitu; 

          (i)   Matabose ni Valenivolavola ni Yavunivakavulewa; kei na 

          (j)   mataveivaqaqai  se  na  matabose  ni  bula  e  tauyavutaki  se  digitaki  ena  
                Yavunivakavulewa qo, me dikeva na kena vakacegui e dua.  

       (2)  Na matabose se mataveivaqaqai e kovuti ena tikina qo, e rawa ni vakarautaka  
vakalawa na ivakarau ni kena qaravi tavi.  

----------------------- Page 100-----------------------

                                            92 

      (3)  Na vakatulewa ni matabose se mataveivaqaqai e kovuti ena tikina qo ena gadreva  
na duavata ni lewe levu ni lewenimatabose, ka na rawa ni vakatulewa tiko ga kevaka e sega  
ni tiko e dua na lewenimatabose, ia kevaka e sa vakayacori na veidigidigi me vakadeitaki  
kina e dua na taro, ka mai tai na digidigi, o koya e liutaka na bose e na vakayagataka na  
nona dodonu ni digidigi.  

      (4)  Vakavo ke vakarautaki ena tikina qo, na matabose se mataveivaqaqai e kovuti  
ena tikina qo me na vakalawataka na nona ituvatuva ni veiqaravi. 

      (5)  Ena nona qaravi itavi se na vakayagataki ni nona kaukauwa, na matabose se  
mataveivaqaqai e sega ni okati ena idusidusi se vakatulewa ni dua tale na tamata, se  
matabose, se tabacakacaka, vakavo ke vakarautaki ena Yavunivakavulewa qo. 

      (6)  E sega ni dua na tikina ena wasetiki (5) e yalana na itavi ni Matanitu me baleta  
na ituvatuva ni veiqaravi Vakamatanitu, se na polisi me baleta na cicivaki ni veiqaravi  
Vakamatanitu. 

      (7)  Ena  iKuri  ni  itavi  e  soli  vua  ena Yavunivakavulewa  qo,  na  matabose  se  
mataveivaqaqai e tiko vua na kaukauwa kei na itavi tale e so (kevaka e vakarautaki) me  
vaka e vakarautaki vakalawa. 

      (8)  Ena sega ni vakaleqai na veiqaravi ni matabose se mataveivaqaqai, kevaka e  
dua e sega ni dodonu me mai vakaitavi, a mai vakaitavi. 

      (9)  Na matabose se mataveivaqaqai e kovuti ena tikina qo e tautauvata na nona  
kaukauwa kei na Mataveilewai e Cake ena vuku ni kena kacivi kei na vakatarogi e dua  
e soli vakadinadina (okati kina na veika vakaivola ni bubului kei na vakatarogi ni soli  
vakadinadina ni dua e tiko mai vanuatani) kei na vakarautaki ni veika vakaivola. 

----------------------- Page 101-----------------------

                                                 93 

                   WASE 7—IYAU KEI NA KENA VAKAYAGATAKI 

                                            Rawati ni iyau 
       139—(1)  Na rawati ni iyau se ilavo ni Matanitu, mai na ivakacavacava se dua tale  
na ivurevure ni rawaka, e dodonu me vakadonui ena lawa tabaki. 

      (2)  Ena sega ni dua na ivakacavacava se ilavo lavaki me na vakataqari, boko se  
veisautaka na Matanitu vakavo sara kevaka e virikotori ena lawa tabaki. 

      (3)  Kevaka e dua na lawa tabaki e vakatara me bokoci se veisautaki na ivakacavacava  
se ilavo lavaki— 

          (a)   me maroroi na ivola tukutuku ni kena bokoci se veisautaki kei na kena  
                ivakamacala; kei na  

          (b)   kena bokoci se veisautaki kei na kena ivakamacala, me qai ripotetaki vua  
                na	Daunifika	Levu.	 

      (4)  E  sega  ni  dua  na  lawa  me  vakagalalataka  se  soli  na  dodonu  vua  e  dua  na  
vakailesilesi ni valenivolavola ni lewenivanua me na kua ni sauma na ivakacavacava se  
na ilavo lavaki, ena vuku ni— 

          (a)   itutu e qarava; se  

          (b)   itavi e qarava ena valenivolavola ni lewenivanua.  

                                             Umailavo Cokovata ni Matanitu 
       140.—(1)  Na ilavo taucoko e rawata se ciqoma na Matanitu me na vakacurumi ena  
Umailavo Cokovata ni Matanitu. 

      (2)  Na wasetiki (1) e sega ni okati kina na iyau se ilavo me saumi e na dua na lawa  
tabaki ena loma ni dua tale na tobu ni ilavo e tauyavutaki ena dua na inaki se maroroya  
e dua, se matabose, se tabacakacaka ena dua na lawa tabaki ena vagalalataki ni sausaumi  
ni tabacakacaka oya. 

                             Me vakadonui vakalawa na vakayagataki ilavo 
       141.  Me kua ni tarai na ilavo mai na Umailavo Cokovata ni Matanitu se na tobu  
ni ilavo e vakamacalataki ena wasetiki 140(2), vakavo kevaka sa vakadonui vakalawa.  

                 Kaukauwa me vakayagataki na ilavo ni bera na veivakadonui vakalawa  
       142.—(1)  Vakavo  ke  yalani  ena  lawa  tabaki,  kevaka  e  se  bera  ni  taurivaki  na  
Lawatu ni Vakayagataki iLavo ena itekivu ni dua na yabaki, na Minisita ni ilavo e tu vua  
na kaukauwa me vakadonuya na vakayagataki ni ilavo ena tobu ni Umailavo Cokovata  
ni Matanitu me baleta na veiqaravi ni Matanitu, ia qo me vakamuria na ivakarau me vaka  
e virikotori ena lawa tabaki.  

      (2)  Na  levu  ni  ilavo  e  vakadonui  me  vakayagataki  me  baleta  na  veiqaravi  ni  
Matanitu me vaka e virikotori ena wasetiki (1), me kua ni sivia na dua na ikatolu ni ilavo  
a vakayagataki ena yabaki sa oti. 

----------------------- Page 102-----------------------

                                                  94 

       E gadrevi na veivakadonui ni Minisita ena wasewasei ni ilavo se na musu ivakacavacava  
       143.  Na lawa tabaki, e— 

          (a)   vakamacalataka na vakayagataki ni iyau, ilavo se tubu ni kena vakayagataki; 

          (b)   lavaka   na   saumi   ni   ivakacavacava   se   me   vakatubura   na   saumi   ni  
                ivakacavacava; se 

          (c)   vakalailaitaka na dinau me saumi i na Matanitu, 

      ena qai vakadonuya ga na Palimedi kevaka e tokona na Boseyaco, ka sainitaka na  
      Minisita ni iLavo.  
                                     iTuvatuva ni ilavo vakayabaki 
       144.—(1)  Ni cava na yabaki ena ika31 ni Tiseba se na tikinisiga e vakadonuya  
na Palimedi, na minisita ni ilavo me vakamacalataka na ituvatuva ni ilavo vakayabaki  
i na Palimedi, vakaraitaki kina vakacaca, na levu ni ilavo ena rawati kei na kena ena  
vakayagataki, ka kovuti tale ga kina na veiqaravi ni matanitu kei na veiqaravi ni Palimedi. 

       (2)  Na lawa tabaki me na vakadavora na ivakarau ni kena vakarautaki na ituvatuva  
ni ilavo vakayabaki. 

                                  Veivakadeitaki vakailavo ni Matanitu 
       145.—(1)  Na Matanitu me kua ni vakadeitaka vakalawa na rawaka vakailavo ni dua  
na tamata se tabana ena soli ni dinau ni so tale na inaki, vakavo ke soli mai na veivakadonui  
ni Palimedi, ena kena ivakarau ka vakamacalataki vakalawa.  

       (2)  Kevaka e sa duavata na Palimedi, na Minisita ni ilavo me na vakamacalataka  
ena lomani 7 na siga mai na kena duavata na Palimedi, na itukutuku me baleta e dua na  
soli dinau se na veivakadeitaki vakailavo, oka ena itukutuku kece me vakaraitaka na— 

          (a)   balavu ni gauna e vauci kina na dinau kei na kena tubu;  

          (b)   vakayagataki se na kena qai vakayagataki na ilavo e rawa mai na dinau se  
                na inaki ni veivakadeitaki vakailavo; 

          (c)   lawa e vauca na sausaumi ni dinau; kei na  

          (d)   vanua sa yaco tiko kina na saumi ni dinau.  

                                Vakamatatataki na ilavo ni lewenivanua 
       146.  Na ilavo ni lewenivanua me na raici me vakamatatataki me vaka e virikotori  
ena	lawa	se	ena	kena	ivakarau	vakafika	e	vakayagataki	vakalevu	ena	veitabana	kece	e	 
ciqomi raraba. 

     Yavu ni kena vakayagataki na Umailavo Cokovata ni Matanitu me baleta e so na isau kei na oco 
      147.—(1)  Na tabana qo e kovuta na— 

          (a)   Peresitedi; 

          (b)   vakailesilesi ni Mataveilewai; 

----------------------- Page 103-----------------------

                                                 95 

          (c)   iLiuliu ni Veidigidigi;  

          (d)  Vunivola Levu ni Palimedi;  

          (e)  Daunilawa Levu; 

          (f)  Daireketa ni Veibeitaki ni Matanitu; 

          (g)  Komisina  kei  na  iVukevuke  ni  Komisina  ni  Matabose  Tuvakaikoya  e  
               Valuta na Cakacaka Butobuto; 

          (h)  Komisina ni Ovisa; 

          (i)  Komisina ni Tabana ni Veivakadodonutaki;  

          (j)  Komada ni Mataivalu e Viti; 

          (k)	 Daunifika	Levu;	 

          (l)  Jemeni   kei   na   Matabose   ni   Dodonu   ni   Tamata   kei   na   Valuti   ni  
               Veivakaduiduitaki; 

          (m)  Jemeni kei ira na lewena na Matabose ni Veidigidigi;  

          (n)  Jemeni  kei  na  Matabose  ni  Veiqaravi  Vakadodonu  kei  na  Veiqaravi  
                Savasava; 

          (o)  lewe ni Matabose Veiqaravi ni Mataveilewai e vakamacalataki ena tikina  
                104(1)(d) kei na (e);  

          (p)  lewe ni Matabose ni Veivosoti e vakamacalataki ena tikina 119(2)(b);  

          (q)  na   Jemeni   kei   na   lewe   ni   Mataveivaqaqai   ni   Kudru   ni   Veiqaravi  
               Vakamatanitu; 

          (r)  na Jemeni kei na lewena na Matabose ni Cakacaka Vakamatanitu; 

          (s)  lewe ni Matabose ni Valenivolavola ni Yavunivakavulewa e vakamacalataki  
                ena tikina 132(2)(d) kei na (e); kei na 

          (t)  Jemeni  kei  ira  na  lewena  na  mataveivaqaqai  se  matabose  ni  bula  e  
               tauyavutaki  se  digitaki  ena  Yavunivakavulewa  qo  me  dikeva  na  kena  
               vakacegui e dua mai na nona itutu.  

      (2)  Na isau se idole e saumi vua e dua me vaka e vakamacalataki ena tikina qo me  
tauri mai na Umailavo Cokovata ni Matanitu.  

         Vakadonui ni kena vakayagataki na Umailavo Cokovata ni Matanitu ena so tale na inaki 
       148.—(1) Na dinau kece e oka kina na Matanitu kei na ilavo musuki (vakavo na  
ilavo e sa saumi ena dua tale na tobu ka sa saumi oti vua e dua na tamata, se matabose, se  
tabacakacaka e dodonu me saumi) me na saumi mai na Umailavo Cokovata ni Matanitu  
ka me vakayagataki vakamatau.  

----------------------- Page 104-----------------------

                                      96 

(2)  Ena tikina qo—  

   “dinau lavaki” kena ibalebale na, tubu, na sausaumi ena tobu e tauyavutaka na  
        Matanitu ena inaki ni vakalailaitaki ni saumi ni dinau se na kena saumi na  
        dinau e se bera ni saumi kei na kena voli na iyau maroroi vua na Matanitu, na  
        levu ni ilavo dinautaki me saumi lesu kei na so tale na ilavo e vakayagataki  
        ena vakatuburi ni ilavo kerei ena kena maroroi na ilavo ni Matanitu se ena  
        tobu ni Umailavo Cokovata ni Matanitu; 

   “Veiqaravi e ganita” kena ibalebale na veiqaravi raraba ena valenivolavola ni  
        lewenivanua, sega ni okati kina na veiqaravi ena mataivalu e wai, mataivalu  
        e vanua kei na mataivalu e macawa; kei na 

   “idole ni peniseni” kena ibalebale na ilavo ni vakacegu, ivakayaga, ilavo saumi  
        taumada se so tale na sausaumi e soli vua e dua ena nona veiqaravi se vei  
        ira na watidra, luvedra, se dua ga e matataki koya mai. 

----------------------- Page 105-----------------------

                                         97 

                  WASE 8—VEIQARAVI VAKADODONU 

                  Tabana A—IVAKARAU NI CAKACAKA 

                                 iVakarau ni cakacaka 
149.  Na lawa tabaki me na—  

   (a)   tauyavutaka e dua na ivakarau ni cakacaka e veiganiti vua na Peresitedi,  
         Sipika, iVukevuke ni Sipika, Paraiminisita, Minisita, Lewenipalimedi, o  
         ira  na  taura  na  itutu  ni  valenivolavola  a  tauyavutaka  se  tomani  na  kena  
         qaravi  ena  Yavunivakavulewa  qo  se  ena  lawa  tabaki,  lewenimatabose,  
         Vunivola Tudei, Mataki se ira na mata ni matanitu kei ira na taura na itutu e  
         tauyavutaki vakalawa se ira na veiliutaki ena veitabacakacaka e tauyavutaki  
         vakalawa,  kei  na  vakailesilesi  tale  e  so  (oka  kina  na  valenivolavola  ni  
         lewenivanua ) me vaka e virikotori ena lawa tabaki; 

   (b)   tauyavutaka  na  lewa,  iwalewale  kei  na  ituvatuva  me  na  cakacakataka  
         kina na Matabose ni Veiqaravi Vakadodonu kei na Veiqaravi Savasava na  
         ivakarau ni cakacaka; 

   (c)   vakarautaka  na  iwalewale  ni  kena  vakaraica  na  Matabose  ni  Veiqaravi  
         Vakadodonu  kei  na  Veiqaravi  Savasava  mera  vakamuria  na  ivakarau  ni  
         cakacaka o ira na vakailesilesi ni valenivolavola e vakamacalataki tiko ena  
         parakaravu (a); 

   (d)   vakarautaka na iwalewale ni vaqaqai, na voroki ni ivakarau ni cakacaka  
         kei  na  kena  vaqaqacotaki  na  ivakarau  ni  cakacaka  mai  na  Matabose  ni  
         Veiqaravi  Vakadodonu  kei  na  Veiqaravi  Savasava,  e  oka  kina  na  kena  
         ivalavala ena mataveilewai ni basulawa kei na iwalewale ni veitotogitaki,  
         kei na kena vakarautaki na nodra vakacegui na tamata cakacaka era voroka  
         na ivakarau ni cakacaka; 

   (e)   vakarautaka  na  nodra  taqomaki  na  dau  soli  tukutuku  vuni,  ka  cakava  
         vakadodonu,  vakadinadinataki  ira  na  vakailesilesi  e  vakamacalataki  ena  
         parakaravu (a) nira basuka na lawa tabaki, voroka na ivakarau ni cakacaka  
         se vakaitavi ena cakacaka butobuto; kei na  

   (f)   vakarautaka e dua na itukutuku ena veiyabaki mai vei ira na vakailesilesi ena  
         valenivolavola e vakamacalataki ena parakaravu (a) kei na wekadra voleka  
         e vakamacalataki vakalawa i na Matabose ni Veiqaravi Vakadodonu kei na  
         Veiqaravi Savasava me baleta na nodra iyau, veika e lavaki mera sauma,  
         kei na nodra tubu vakailavo ka me vakatarai mera kila na lewenivanua.  

----------------------- Page 106-----------------------

                                                 98 

                          Tabana B—GALALA NI ITUKUTUKU 

                                          Galala ni itukutuku 
       150.  Na lawa tabaki e dodonu me vakamatatataka na nodra dodonu na lewenivanua  
mera  kila,  taura  na  itukutuku  kei  na  ivola  ni  itukutuku  e  tiko  ena  veivalenivolavola  
Vakamatanitu kei na kena veitabana.  

                               Tabana C—DAUNIFIKA LEVU 

                                            Daunifika Levu 
       151.—(1)	Na	Valenivolavola	ni	Daunifika	Levu	e	tauyavutaki	ena	Dikiri	ni	Veiqaravi	 
Vakamatanitu 2009, me na tomani tiko ga. 

      (2)	Na	Peresitedi	ena	digitaka	na	Daunifika	Levu	ena	ivakasala	ni	Matabose	ni	 
Valenivolavola ni Yavunivakavulewa, salamuria na nodra veitalanoa kei na Minisita ni  
ilavo.  

      (3)  Ena ivakasala ni Matabose ni Valenivolavola ni Yavunivakavulewa, na Peresitedi  
me	na	digitaka	e	dua	me	Daunifika	Levu	vakatawa	ena	gauna	e	gole	vakacakacaka	kina	 
i	vanuatani,	se	ena	dua	na	inaki	e	sega	ni	qarava	rawa	kina	na	nona	itavi	na	Daunifika	 
Levu.  
                                        iTavi ni Daunifika Levu 
       152.—(1)	Na	Daunifika	Levu	e	dodonu	me	raica	ka	dikeva	ena	veiyabaki,	ka	 
vakarautaka na kena ripote i na Palimedi na— 

          (a)   vakayagataki ilavo ni Matanitu; 

          (b)   lewa ni kena vakayagataki na ilavo se iyau ni Matanitu; kei na 

          (c)   itukutuku vakailavo kece baleta na ilavo se iyau ni Matanitu.  

      (2)	Me	vakarautaka	na	Daunifika	Levu	ena	ripote	na	nona	nanuma	kevaka	na— 

          (a)   itukutuku  vakailavo  ni  iyau  se  ilavo  ni  Matanitu  sa  vakadonuya  se  
                vakadonui tu ena Yavunivakavulewa qo se na lawa tabaki; kei na 

          (b)   inaki ni kena vakayagataki na ilavo me vaka sa vakadonui taumada. 

      (3)  E  rawa  tale  ga  ni  biu  ena  lawa  tabaki  e  so  na  cakacaka  e  salavata  kei  na  
valenivolavola	ni	Daunifika	Levu	ka	rawa	ni	solia	e	so	tale	na	itavi	kei	na	kaukauwa	ni	 
Daunifika	Levu. 

      (4)	Ena	kena	qaravi	na	itavi,	na	Daunifika	Levu	se	dua	e	sa	vakadonuya	o	koya	e	 
rawa ni raica na ivola ni ilavo kei na iyau e taukena na Matanitu. 

      (5)	Ena	nodra	qaravi	itavi	se	ena	vakayagataki	ni	nodra	kaukauwa,	na	Daunifika	 
Levu e sega ni okati ena idusidusi se vakatulewa ni dua tale na tamata, se matabose, se  
tabacakacaka, vakavo ke vakatulewa kina na mataveilewai se vakarautaki ena lawa tabaki.  

----------------------- Page 107-----------------------

                                                  99 

       (6)	Na	Daunifika	Levu	e	tu	vua	na	kaukauwa	me	vakacakacakataka,	vakaceguya,	 
se totogitaka na vakailesilesi taucoko (oka kina o ira na veiqaravi e valenivolavola) ena  
Valenivolavola	ni	Daunifika	Levu. 

       (7)	Na	Daunifika	Levu	e	tu	vua	na	kaukauwa	me	vakatulewa	ena	veika	kece	 
vakacakacaka	me	baleti	ira	na	cakacaka	ena	loma	ni	Valenivolavola	ni	Daunifika	Levu,	 
oka kina na— 
  
          (a)   ivakarau kei na iwalewale ni cakacaka; 

          (b)   ivakatagedegede  ni  vuli  e  gadrevi  kei  na  ivakarau  me  vakamuri  ena  
                veivakacakacakataki, e dodonu me dola raraba, vakarawarawataki, valataki  
                vakasavasava, ia na veidigitaki me yavutaki ena rawaka; 

          (c)   na isau, idole, kei na oco me saumi e dodonu me veiganiti kei na ivotavota  
                vakailavo e vakadonuya na Palimedi; kei na 

          (d)   levu ni vakailesilesi vakadeitaki se levu ni vakailesilesi e digitaki, e dodonu  
                me veiraurau kei na ivotavota vakailavo e vakadonuya na Palimedi. 

       (8)  Na isau, idole kei na oco e saumi vua na vakailesilesi ni Valenivolavola ni  
Daunifika	Levu	me	tauri	mai	na	Umailavo	Cokovata	ni	Matanitu. 

       (9)  Na Palimedi me vakadeitaka ni na vakarautaki e dua na ivotavota vakailavo  
vua	na	Daunifika	Levu,	me	rawa	ni	vakatulewa	ka	qarava	ga	vakaikoya	na	nona	itavi. 

       (10)  Na  Daunifika  Levu  me  na  vakatulewataka  na  ituvatuva  vakailavo  ni  
Valenivolavola	ni	Daunifika	Levu,	me	vaka	e	sa	vakadonui	mai	Palimedi. 

       (11)  Na lawa tabaki ena rawa ni vakuwai kina na dikevi ni akaude ni dua na tabana  
mai	vua	na	Daunifika	Levu,	ia	me	na	dikevi	ga	me	vaka	e	virikotori	ena	lawa	tabaki	oya. 

       (12)  Ke sa vakarautaki ena lawa tabaki ena wasetiki (11), e dodonu me vaqaqacotaka  
na	Daunifika	Levu	na	raicilesu	ni	vakadidike	e	sa	vakayacori	oti	ka	ripotetaka	na	kena	 
macala. 

       (13)	Na	Daunifika	Levu	e	dodonu	me	vakarautaka	e	dua	na	ripote	vua	na	Sipika	ni	 
Palimedi ka dua tale ga na ilavelave vua na Minista ni ilavo. 

       (14)  Na Minista ni ilavo e dodonu me biuta e dua na ripote i na Palimedi ena loma  
ni 30 na siga ni ciqomi oti na ripote, ia kevaka e sega ni dabe tiko na Palimedi, me qai biu  
na ripote ena imatai ni siga ni sa oti kina e 30 na siga mai na siga e ciqoma kina na ripote. 

----------------------- Page 108-----------------------

                                                 100 

                    Tabana D—BAQE NI MAROROI ILAVO E VITI 

                                     Baqe ni Maroroi iLavo e Viti 
       153.—(1)  Na Baqe ni Maroroi iLavo e Viti e baqe levu ni Matanitu ka nona itavi  
me— 

          (a)   maroroya na bibi ni ilavo ena vuku ni kena vakadeitaki na toso ni bula  
                vakailavo;  

          (b)   vakarautaka na yavutu ni veikavakailavo;  

          (c)   vakatetea na dei ni isau;  

          (d)   vota na ilavo; kei na 

          (e)   qaravi ni itavi tale e so e vakamacalataki tu ena lawa tabaki. 

      (2)  Ena qaravi ni itavi qo, na Baqe ni Maroroi iLavo e Viti e dodonu me qarava ga  
vakaikoya na itavi qo ka me veiqaravi ena doudou, me kua ni vakatabakidua vua e dua  
na veiqaravi, ia me wasoma na veirogocitaki kei na Minisita ni iLavo.  

      (3)  Na lewa kei na itavi ni Baqe ni Maroroi iLavo e Viti me na tautauvata kei na  
vei baqe ni matanitu tale e so e vuravura. 

      (4)  Na  Peresitedi  ena  digitaka  na  Kovana  ni  Baqe  ni  Maroroi  iLavo  e Viti  ena  
ivakasala  ni  Matabose  ni Valenivolavola  ni Yavunivakavulewa  me  na  salamuria  na  
veitalanoa kei na Minisita ni ilavo. 

      (5)  Na lawa tabaki me na vakarautaka na cakacaka, kaukauwa, itavi kei na ituvatuva  
ni Baqe ni Maroroi iLavo e Viti. 

      (6)  Na Baqe ni Maroroi iLavo e Viti me na vakamacalataka i na Palimedi na ripote  
vakavulatolu kei na so tale na ripote e gadrevi me soli ena lawa tabaki se kerei me baleta  
e dua na inaki. 

----------------------- Page 109-----------------------

                                               101 

                WASE 9—KAUKAUWA ENA GAUNA NI TIKOLEQA 

                                       Tikoleqa vakamatanitu 
      154.—(1)  Na Paraiminisita e rawa, ena veivakasalataki ni Komisina ni Ovisa kei  
na Komada ni Mataivalu e Viti me vakaraitaka na tikoleqa vakamatanitu e Viti se dua na  
yasai Viti, ka rawa ni vakadavora e so na lawasau e veiganiti kei na gauna ni tikoleqa,  
kevaka e vakabauti ni— 

          (a)  na vanua kece se dua na vanua e Viti e rawa ni vakaleqai; kei na 

          (b)  bibi ni kena vakaraitaki na tikoleqa ni matanitu me rawa ni sotavi na veika  
               ena rawa ni vakavuleqa. 

      (2)  Kevaka e vakaraitaki na tikoleqa vakamatanitu ena gauna e dabe tiko kina na  
Palimedi, na Paraiminisita me ena loma ni 24 na aua mai na kena vakaraitaki na tikoleqa  
vakamatanitu,  vakaraitaka  e  Palimedi  na  tikoleqa  vakamatanitu  me  vakadeitaka  na  
Palimedi.  

      (3)  Kevaka e vakaraitaki na tikoleqa vakamatanitu ni sega ni dabe na Palimedi, na  
Sipika e dodonu me na kerea na nodra veivakadeitaki na lewenipalimedi ena veimataqali  
gaunisala ni veitaratara e rawa ena loma ni 48 na aua mai na gauna sa vakaraitaki kina  
na tikoleqa vakamatanitu.  

      (4)  Kevaka e iwase levu ni lewenipalimedi era duavata ena veika e vakaraitaka na  
Paraiminisita, ena qai tomani na kena vakaraitaki me dua na vula mai na tikinisiga e tau  
kina na veivakadonui mai Palimedi, ka rawa ni vakavoui tale ena veidigidigi ena Palimedi.  

      (5)  Kevaka na iwase levu ni lewenipalimedi e sega ni duavata ina veika e vakaraitaka  
na Paraiminisita, e na sega ni vakabau na kena vakaraitaki na tikoleqa vakamatanitu kei  
na veika kece e vakayacori ena itukutuku sa vakaraitaki.  

----------------------- Page 110-----------------------

                                                  102 

                              WASE 10—VEIVAGALALATAKI 

              Tomani na veivagalalataki me vaka e virikotori ena Yavunivakavulewa ni 1990 
       155.  E dina ni sa bokoci na Yavunivakavulewa ni 1997 kei na Yavunivakavulewa  
ni 1990, ia na Wase XIV ni Yavunivakavulewa ni 1990 ena vakabau tiko ga, kei na soli  
ni galala e virikotori ena Wase XIV ni Yavunivakavulewa ni 1990 ena vakabau tiko ga. 

               Tomani ni veivagalalataki me vaka e virikotori ena Dikiri ni Yalani ni Veika e  
                           Lavaki Me Qaravi Kina Na Veika Vakapolitiki 2010 
       156.—(1)  Na veivagalalataki e soli vei ira era vakaitavi ena veika e yaco vakapolitiki  
me vaka e vakamacalataki ena Dikiri ni Yalani ni Veika e Lavaki Me Qaravi Kina Na  
Veika Vakapolitiki 2010 me tomani tiko ga. 

       (2)  Veitalia na veika e vakarautaki ena Yavunivakavulewa qo, na Dikiri ni Yalani ni  
Veika e Lavaki Me Qaravi Kina Na Veika Vakapolitiki 2010, ena vakabau taucoko ka na  
tomani tiko ga, ka na sega ni rawa ni raicalesu, veisautaka, vukica, vakadaroya se bokoca  
na Palimedi. 

                                        Veivagalalataki tale e so 
       157.  Na veivagalalataki e taucoko ka sega ni vakatau ena dua na ka e soli vua ka  
sega ni rawa ni bokoci mai vei ira na vakailesilesi e liutaka e dua na valenivolavola, se  
taura tiko na itutu (ena nona veiqaravi vakacakacaka, se vakatamata yadua) me vaka na— 

          (a)   Peresitedi; 

          (b)   Paraiminisita kei ira na lewe ni Boseyaco; 

          (c)   Tabana ni Mataivalu e Viti; 

          (d)   Tabana ni Ovisa; 

          (e)   Tabana ni Veivakadodonutaki; 

          (f)   Tabana ni Mataveilewai; 

          (g)   veiqaravi vakamatanitu; kei na 

          (h)   valenivolavola ni lewenivanua,  

      mai na veibeitaki ni basulawa, mai na dua na veileti se ena dua na ka e lavaki  
      mai  na  mataveilewai,  mataveivaqaqai,  se  matabose  ena  dua  na  veilewai,  oka  
      kina na veilewai vakalawa, mataivalu, iwalewale ni veitotogitaki, se na veilewai  
      vakacakacaka kei na ivakaro se vakatulewa ni mataveilewai, mataveivaqaqai se  
      matabose, vu mai na nona vakaitavi, digitaki se lewena na matanitu mai na ika5  
      ni Tiseba, 2006 yacova na imatai ni dabe ni imatai ni Palimedi, ni sa tauri oti na  
       Yavunivakavulewa qo; ia na veivagalalataki ena sega ni vakabau ena dua na ka e  
      vakayacori se sega ni vakayacori ka wili me cala vakalawa ena tikina 133 i na 146,  
       148 i na 236, 288 i na 351, 356 i na 361, 364 i na 374, kei na 377 i na 386 ni Dikiri  
      ni Basulawa 2009 (ka vakarautaki ena Dikiri ni Basulawa 2009 ena gauna e tauri  
      kina na Yavunivakavulewa qo).  

----------------------- Page 111-----------------------

                                                  103 

                                     Vakadeitaki ni veivagalalataki 
       158.—(1)  E dina ni virikotori ena Yavunivakavulewa qo, ia na Wase qo kei na  
veivagalalataki e soli se tomani ena Wase qo ena sega ni rawa ni raicilesu, veisautaki,  
vukici, vakadaroi se bokoci.  

       (2)  E dina ni virikotori ena Yavunivakavulewa qo, ia ena sega ni dua na mataveilewai,  
se mataveivaqaqai me na ciqoma, rogoca se vakatulewa ena vuku ni kena saqati na Wase  
qo kei na veivagalalataki e soli se tomani ena Wase qo. 

       (3)  Ena sega ni sauma na Matanitu e dua na ivakayaga vua e dua kevaka na iyau  
se tamata e vakacacani, mavoa se yali, vu mai na itovo e vakayacori ena kena soli na  
veivagalalataki ena tikina qo. 

----------------------- Page 112-----------------------

                                                 104 

                WASE 11—VEISAUTAKI NI YAVUNIVAKAVULEWA 

                                    Veisautaki ni Yavunivakavulewa 
       159.—(1)  Vakavo ke vakarautaki ena wasetiki (2), na Yavunivakavulewa qo, se dua  
na tiki ni Yavunivakavulewa qo ena rawa ni veisautaki, ia me salavata kei na iwalewale  
e vakamacalataki tiko ena Wase qo, ka na sega ni rawa ni veisautaki tale ena dua tale na  
iwalewale. 

      (2)  Kevaka e veisautaki e dua na tiki ni Yavunivakavulewa qo, ena sega ni rawa  
ni— 

          (a)  bokoca  e  dua  na  tikina  ena  Wase  10  se  na  Tabana  D  ni  Wase  12  ena  
                Yavunivakavulewa qo; 

          (b)   vakacacana se vakalailaitaka na kena kaukauwa e dua na tikina ena Wase  
                10 se Tabana D ni Wase 12 ni Yavunivakavulewa qo; se  

          (c)  bokoca, vakacacana se vakamalumalumutaka na tikina qo. 

                                     iWalewale ni kena veisautaki 
       160.—(1)  Na Lawa Vakaturi me veisau kina na Yavunivalavulewa qo e dodonu me  
cavuti ni Lawa Vakaturi ni Lawatu me veisau kina na Yavunivakavulewa. 

      (2)  Me na pasitaki rawa mai Palimedi na Lawa Vakaturi, me muria na iwalewale  
qo— 

          (a)   me wiliki vakatolu na Lawa Vakaturi i na Palimedi; 

          (b)   me tokona e tolu na ikava ni lewenipalimedi ena kena wiliki oti vakarua kei  
                na kena katolu ni wiliki; 

          (c)   me na dua na cegu ka me kua ni lailai mai na 30 na siga ena loma ni ikarua  
               kei na ikatolu ni wiliwili, ka me na salamuria na kena veivosakitaki ni sa  
                oti e dua na iwiliwili; ka 

          (d)   na ikatolu ni kena wiliki na Lawa Vakaturi ena sega ni vakayacori vakavo  
               ke ratou sa vakarautaka na kena ripote i na Palimedi na kena komiti tudei.  

      (3)  Kevaka e dua na Lawa Vakaturi me veisautaka na Yavunivakavulewa qo, qai sa  
vakadonui mai Palimedi me vaka e virikotori ena wasetiki (2), na Sipika me na vakaraitaka  
vua na Peresitedi, ka na vakauta na Lawa Vakaturi na Peresitedi vua na Matabose ni  
Veidigidigi, mera veidigidigi ka ra vakaitavi kina na lewenivanua volayaca ena dua na  
vakatutu. 

      (4)  Na veidigidigi ka ra vakaitavi kina na lewenivanua volayaca ena dua na vakatutu  
me vaka e virikotori ena wasetiki (3) me na qarava na Matabose ni Veidigidigi me vaka  
e virikotori ena lawa tabaki.  

      (5)  Ni qaravi oti ga na veidigidigi era vakaitavi kina na lewenivanua ena dua na  
vakatutu, na Matabose ni Veidigidigi me vakaraitaka vua na Peresitedi na kena macala  
ka me na soli na kena macala qo vei ira na dauvolaitukutuku me tabaki.  

----------------------- Page 113-----------------------

                                                    105 

       (6)  Ke sa tolu na ikava na iwiliwili ni lewenivanua volayaca era tokona na Lawa  
Vakaturi, na Peresitedi me na tokona na Lawa Vakaturi ka me vaqaqacotaki sara ena  
tikinisiga e tokona kina na Peresitedi se e na dua na siga e vakamacalataki ena Lawa  
Vakaturi.  

       (7)  Ena tikina qo na vakayagataki ni vosa na  “veisau” kei na  “veisautaki” e vinakati  
me kilai raraba me rawa ni vakayagataki ena dua na vakatutu me bokoci, sosomitaki,  
vakadodonutaki se na kena vukici e dua na ka e vakarautaki ena Yavunivakavulewa qo. 

                     Veisau ena Yavunivakavulewa ni se bera na ika31 ni Tiseba, 2013 
       161.—(1)  Ni  se  bera  na  ika31  ni Tiseba  2013,  na  Peresitedi  ena  ivakasala  ni  
Boseyaco, e rawa ni tabaka vakaDikiri ena iTukutuku Tabaki Vakamatanitu na veiveisau  
ena Yavunivakavulewa qo, e gadrevi me vakadeitaki na veitiki ni Yavunivakavulewa qo  
se me vakadodonutaki e dua na veilecalecavi se cala ena Yavunivakavulewa qo, e dina  
ni virikotori ena Wase qo. 

       (2)  Na  Boseyaco  e  rawa  ga  ni  vakasalataka  na  Peresitedi  ena  veisautaki  ni  
Yavunivakavulewa, me vaka e virikotori ena wasetiki (1), kevaka e sa taura na Boseyaco  
na veivakadonui ni Mataveilewai Cecere me vakayacori na veisau. 
  
       (3)  Ena kena tarovi na vakatitiqa, na tikina qo ena sega ni vakabau ni sa oti na ika31  
ni Tiseba, 2013. 

----------------------- Page 114-----------------------

                                              106 

              WASE 12—ITEKITEKIVU, IVAKAMACALA, BOKOCI  
                              KEI NA KENA IDEWADEWA 

          Tabana A––ULUTAGA LAILAI KEI NA KENA ITEKITEKIVU 

                                Ulutaga lailai kei na kena itekitekivu 
      162.—(1)  Na Yavunivakavulewa qo e rawa ni vakatokai me Yavunivakavulewa ni  
Matanitu Tugalala o Viti. 

      (2)  Na Yavunivakavulewa qo me na taurivaki ena ika7 ni Sepiteba, 2013.  

                               Tabana B—IVAKAMACALA 

                                          iVakamacala 
      163.—(1)  Ena Yavunivakavulewa qo, vakavo ke basika e dua na ivakamacala e  
veibasai, na— 

          “Lawatu” e vakaibalebale e na Lawatu ni Palimedi, Dikiri se Poromoliqeti; 

          “qase” e vakaibalebale vua e dua sa yacova na yabaki 18 se sa sivia; 

          “Lawa ni Dodonu” e vakaibalebale ena dodonu kei na galala e vakamacalataki  
               ena Wase 2; 

          “gone” e vakaibalebale vua e dua e se bera ni yacova na yabaki 18; 

          “matabose” e vakaibalebale ena matabose e tauyavutaki, se tomani tiko ena  
               Yavunivakavulewa qo; 

          “Yavunivakavulewa   ni   1990”   e   vakaibalebale   ena   Yavunivakavulewa   ni  
               Matanitu Tugalala o Viti (Poromoliqeti) Dikiri 1990; 

          “cakacaka butobuto” e okati kina— 

                (a)   na sasaga butobuto mo rawata na lomamu vua e dua na vakailesilesi  
                      vakamatanitu; 

                (b)   tokona na volitaki ni waigaga ni veivakamatenitaki, se veivaqumi; 

                (c)   vakayagataki vakatawadodonu na itukutuku vuni mo rawata kina na  
                      lomamu;  

                (d)   lavaka se ciqoma na isau se idole ni veiqaravi ka sega ni dodonu me  
                      saumi;  

                (e)   taura  vakawawa  ka  vakailoa  na  veiqaravi,  idole,  vakatulewa,  se  
                      vakasaurarataka e dua ena kaukauwa vakalawa, se e dua na itovo  
                      veivolekati, mo rawata kina na lomamu se me solia na veivakadonui  
                      na tamata oya;  

----------------------- Page 115-----------------------

                                      107 

      (f)    taura vakailoa se suguraki iko mo taura e dua na iyau e taukena e dua  
             tale; 

      (g)    vakasabusabutaka  se  vakayagataka  na  iyau  ni  lewenivanua,  se  
             butakoca na iyau qo; kei na  

      (h)    veisautaka se volitaka na iyau ni matanitu mo rawa ilavo kina; 

“veilewai ni basulawa” e vakaibalebale ena veilewai ena mataveilewai, vakavo  
     ga na veilewai vakaivalu, qo na nona beitaki e dua ena nona cala, se me  
     bolea na vakatulewa, kisi e rogoci ena ivakadinadina, se na taro me baleta  
     na lawa; 

“Tabana” e vakaibalebale ena tabana vakamatanitu ka vakarurugi ena dua na  
     tabacakacaka; 

“vakaleqai vakayago” okati kina na tauvimate vakayago se vakasama se dua  
     tale na mataqali mate, e— 

      (a)    vakadinadinataki se raici mai vei ira na kenadau ni dau vakaleqa na  
             nona veiqaravi e dua mai vua e dua e tuvaki vinaka na nona bula; se 

      (b)    bucina na veivakaduiduitaki.  

“lawa   ni   tabana   ni   veitaqomaki”  e   vakaibalebale   ena   lawa   tabaki   e  
     vakamacalataka na itotogi ena tabana ni veitaqomaki; 

“tabana ni veitaqomaki” e vakaibalebale— 

      (a)    i na Tabana ni Mataivalu e Viti; 

      (b)    i na Tabana ni Ovisa; se 

      (c)    i na Tabana ni Veivakadodonutaki; 

“basuka na lawa ni veidigidigi” okati kina na basuki ni lawa ni veidigidigi,  
     na lawa e vauca na volayaca ni veidigidigi kei na volayaca ni soqosoqo  
     vakapolitiki; 

“  Viti”  se  “Matanitu  Tugalala  o  Viti”  e  vakaibalebale  ena  vanua  a  qali  tu  
     vakoloni ni bera na ika10 ni Okotova, 1970 ka okati tale ga kina na vanua  
     e vakadonuya na Palimedi me qali mai Viti; 

“iTukutuku  Tabaki  Vakamatanitu”  e  vakaibalebale  ena  iTukutuku  Tabaki  
     Vakamatanitu  Tugalala  o  Viti  ka  tabaki  ena  vakatulewa  ni  Matanitu,  se  
     dua tale na itukutuku e dau tabaki me kena ikuri ena iTukutuku Tabaki  
     Vakamatanitu; 

“Matanitu” e vakaibalebale ena Matanitu e Viti; 

----------------------- Page 116-----------------------

                                      108 

“veivolitaki vakabutobuto ni tamata” e okati kina na volitaki vakabutobuto ni  
     tamata me vaka e virikotori ena lawa; 

“Daunilewa”  e  vakaibalebale  vua  e  dua  na  Daunilewa  ena  Mataveilewai  e  
     Cake  (okati  kina  o  Navosavakadua),  na  Daunilewa  ni  Mataveilewai  ni  
     Rogokudru (okati kina na Peresitedi ni Mataveilewai ni Rogokudru) se e  
     dua na Daunilewa ena Mataveilewai Cecere; 

“vakailesilesi ni mataveilewai” e okati kina e dua na Daunilewa ena Mataveilewai  
     e Cake (okati kina o Navosavakadua), na Daunilewa ni Mataveilewai ni  
     Rogokudru (okati kina na Peresitedi ni Mataveilewai ni Rogokudru), e dua  
     na Daunilewa ena Mataveilewai Cecere, Daunilewa ena Mataveilewai e  
     Ra, Masta ni Mataveilewai e Cake; Vunivola Levu ni Mataveilewai e Cake,  
     kei na vakailesilesi ni mataveilewai e digitaka na Matabose Veiqaravi ni  
     Mataveilewai; 

“lawa” okati kina na lawa taucoko e tabaki; 

“iyaubula”  e  okati  kina  na  iyaubula  kece  e  kau  mai  na  qele  se  ena  loma  ni  
     waitui ka oka tale ga kina na kasi; 

“bubului” okati kina na yalayala; 

“bubului ni Yalodina” e vakaibalebale ena vosa bubului e vakamacalataki ena  
     iKuri ni Yavunivalavulewa qo; 

“tamata” e vakaibalebale vua na tamata se na matakabani, okati kina na kabani  
     se mata veitokani se na isoqosoqo ni tamata, ke rejisitataki vakalawa se  
     sega; 

“isoqosoqo  vakapolitiki”  e  vakaibalebale  i  na  dua  na  matailawalawa  era  
     sasagataka  mera  vakaitavi  ena  bula  vakapolitiki  e  na  Matanitu Tugalala  
     o Viti ka sa volai ena rejisita ni ivola ni soqosoqo vakapolitiki me vaka e  
     vakamacalataki ena lawa tabaki ni veidigidigi; 

“virikotori” e vakaibalebale ena virikotori ena lawa tabaki; 

“Peresitedi” e vakaibalebale vua na Peresitedi ena Matanitu Tugalala o Viti ka  
     digitaki ena iwalewale e sa virikotori ena Wase 4, okati kina na tamata e  
     digitaki se taura tiko na itutu me vaka e vakamacalataki ena Tabana D ena  
     Wase qo; 

“iyau” okati kina na nomu dodonu se nomu dodonu e vakatau ena so na ka, se  
     na nomu gadreva se gagadre e vu mai ena— 

      (a)    qele, veikatudei, se vakatorocaketaki ni qele; 

      (b)    iyaya se iyau vakaitaukei; 

      (c)    ka buli ena vakasama ka rawa ni rejisitataki; se 

      (d)    ilavo se ivola me saumi mai kina na ilavo. 

----------------------- Page 117-----------------------

                                      109 

 “valenivolavola ni lewenivanua” e vakaibalebale kina— 

         (a)   valenivolavola e tauyavutaki, se tomani tiko ena Yavunivakavulewa  
               qo; 

         (b)    valenivolavola e vakarautaki ena Yavunivakavulewa qo; 

         (c)   valenivolavola ni lewenimatabose; 

         (d)   valenivolavola ni veiqaravi ni Matanitu; 

         (e)   valenivolavola ni Daunilewa; 

         (f)   valenivolavola   ni  Mataveilewai    e   Ra  se   valenivolavola   ena  
               mataveilewai e tauyavutaki ena lawa tabaki; 

         (g)   valenivolavola ni matabose tuvakaikoya se dua e lewena; se 

         (h)   valenivolavola e tauyavutaki ena lawa tabaki. 

    “vakailesilesi ena valenivolavola ni lewenivanua” e vakaibalebale vua e dua e  
        vakaitutu ena valenivolavola ni lewenivanua;  

    “veiqaravi ni matanitu” e vakaibalebale ena veiqaravi ni Matanitu vei ira na  
        lewenivanua ka sega ni oka kina na— 

         (a)   veiqaravi ni mataveilewai; 

         (b)   veiqaravi ena valenivolavola ni dua na matabose; se 

         (c)   veiqaravi e tauyavutaki, se veiqaravi e tomani ena Yavunivakavulewa  
               qo;  

    “gauna  ni  bose”  ena  Palimedi,  e  vakaibalebale  ena  gauna  e  dabe  kina  na  
        Palimedi ni oti kena rube se bokoci na Palimedi ka qai oti ni sa vakarubeci  
        se sa bokoci tale na Palimedi; 

    “tau ni totogi” e sega ni wili kina na veilewai ka vakarubeci se na tau ni totogi  
        kevaka e lavaki me totogi ilavo;  

    “dabe” e na Palimedi, e vakaibalebale ena gauna e bose tiko kina na Palimedi  
        ka sega ni vakarubeci, ka okati tale ga na gauna e bose kina na komiti ni  
        Palimedi; 

    “Sipika” e vakaibalebale vua na Sipika ni Palimedi; 

    “Vakamatanitu” e vakaibalebale ena Matanitu Tugagala o Viti; 

    “tikoleqa vakamatanitu” e vakaibalebale ena gauna e tikoleqa kina na matanitu  
        me vaka e vakamacalataki ena Wase 9; 

    “cakacaka Vakamatanitu” e vakaibalebale ena cakacaka Vakamatanitu kei na  
        tabana ni veitaqomaki; 

----------------------- Page 118-----------------------

                                              110 

          “Mataveilewai  lalai  tale  e  so”  e  vakaibalebale  i  na  dua  na  mataveilewai  
               tauyavutaki  vakalawa  e  Viti  ka  sega  ni  oka  kina  na  Mataveilewai  e  
               Cake,  Mataveilewai  ni  Rogokudru,  Mataveilewai  Cecere,  se  dua  tale  
               na  mataveilewai  ka  tauyavutaki  vakalawa  ena  vuku  ni  veitotogitaki  ni  
               ivakarau ni cakacaka; 

          “Lawa veivuke” e vakaibalebale ena dua na vakatulewa e vakaturi ena dua na  
               kaukauwa me vakadeitaka na vakatulewa e soli ena lawa tabaki, okati kina  
               na lawasau, lewa, ivakaro, lawatiki se itukutuku;  

          “Yavunivakavulewa  qo”  e  vakaibalebale  ena Yavunivakavulewa  ni  Matanitu  
               Tugalala o Viti 2013; kei na 

          ‘lawa  tabaki”  e  vakaibalebale  ena  Lawatu,  Dikiri,  Poromoliqeti  kei  na  lawa  
               veivuke e yavutaki mai na Lawatu, Dikiri kei na Poromoliqeti. 

      (2)  Na vakayagataki ni Yavunivakavulewa qo me digitaki kina e dua me lewena na  
valenivolavola ni lewenivanua e okati kina na— 

         (a)   kaukauwa ni veidigitaki me tosocake na itutu se lesi ena valenivolavola;  
               kei na 

         (b)   kaukauwa me digitaka e dua me taura vakatawa na itutu lala ena vuku ni  
               nona sega ni tiko rawa se sega ni qarava rawa na nona itavi o koya e nona  
               na itutu. 

      (3)  E na Yavunivakavulewa qo,vakavo ke sega ni salavata na kena inaki, na kena  
cavuti e dua e taura tiko na itutu e oka kina e dua e taura vakatawa tiko na itutu oya. 

      (4)  E dua sa digitaki ena dua na itutu e tauyavutaki e na Yavunivakavulewa qo, ena  
rawa ni kere vakacegu ena nona solia na nona ivola ni kere vakacegu, me sainitaka ka  
vakauta vua na tamata, se matabose, se tabacakacaka e veidigitaki, ka na vakacegui ena  
gauna— 

         (a)   e vakamatatataki tu ena ivola ni kere vakacegu; se  

               ni sa ciqoma na ivola o koya e volai vua na ivola;  

      koya ga e muri vei rau. 

      (5)  Na vakayagataki ni Yavunivakavulewa qo me vakacegui e dua e lewena na  
valenivolavola ni lewenivanua e okati kina na— 

         (a)   kaukauwa me vakaceguya e dua mai na nona itutu;  

         (b)   kaukauwa me vakaceguya na konitaraki ni dua na vakailesilesi; se  

         (c)   kaukauwa me kua ni tosoi na nona konitaraki e dua na vakailesilesi. 

----------------------- Page 119-----------------------

                                             111 

      (6)  Ena Yavunivakavulewa qo, na kena gadrevi me veisautaki na lawa (oka kina na  
Yavunivakavulewa qo) ena oka kina na kena—  

         (a)  bokoci ka sosomitaki se sega ni sosomitaki tale vua e dua tale na lawa;  

         (b)  taracake, veivukiyaki, railesuvi se veisautaki ena kena vakacurumi e so na  
              veisau;  

         (c)  bokoca na kena vakayagataki; se  

         (d)  bulia e so tale na lawa e sega ni veiganiti vata. 

      (7)  E  dua  na  tamata,  matabose  se  tabacakacaka  e  soli  vua  na  itavi  ena  
Yavunivakavulewa qo, e tu vua na kaukauwa me vakatulewataka na veika e gadrevi, se  
veiganiti kei na qaravi ni itavi. 

      (8)  Na ivakamacala ni Yavunivakavulewa qo me baleta na veiqaravi ni Minisita,  
na nona vakaitavi ena veitalanoa, se ciqoma na ripote, e vakaibalebale vua na Minisita e  
lesi vua na itavi ni Matanitu ena gauna ya. 

      (9)  Vakavo ke sega ni salavata na kena inaki, na ivakamacala ena Yavunivakavulewa  
qo me baleta e dua na Minisita e oka kina na Minisita vakatawa ka mai taura vakawawa  
tiko na itutu qo ena vukuna na Minisita. 

      (10)  Ena Yavunivakavulewa  qo,  ena  kena  vakamacalataki  e  dua  na  tamata,  se  
matabose, se tabacakacaka e sega ni vakarorogo se vakarurugi vua e dua se dua na matabose  
se tabacakacaka ena nona qaravi itavi se vakayagataka na nona kaukauwa, e sega ni kena  
ibalebale me tarova na kaukauwa ni mataveilewai me vaqaqa na tamata, se matabose,  
se tabacakacaka kevaka e sa vakayacora se vakayagataka na nona kaukauwa me vaka e  
virikotori ena Yavunivakavulewa qo se kevaka na tamata ya, matabose se tabacakacaka  
e dodonu se sega ni dodonu me vakayacora se vakayagataka na nona kaukauwa. 

      (11)  Na kaukauwa e soli ena Yavunivakavulewa qo me buli, vakadonuya se solia e  
dua na ivola (okati kina na itukutuku ni matanitu, ivakaro, lawasau se lewa) se vakatulewa,  
e soli tale ga kina na kaukauwa me bokoci, veisautaki na vakatulewa. 

      (12)  Me  kua  kina  na  lomatarotaro,  na  vakayagataki  ni  “e  dodonu”  ena  
Yavunivakavulewa qo e tautauvata na nodra itavi ke vakayagataki na  “e rawa”. 

      (13)  Na kena cavuti e dua na valenivolavola ena Yavunivakavulewa qo me wiliki  
kina na veisau e rawa ni yaco ena yacana.  

      (14)  Ena Yavunivakavulewa qo, kevaka ena dua na veisau, ena gadrevi kina— 

         (a)  kevaka e dua na vosa se ivakamacala e vakaibalebale ena Yavunivakavulewa  
              qo, me wiliki ka raici na kena ibalebale ena iyatuvosa; kei na 

         (b)  vosa na  “okati” e vakaibalebale ena  “okati ia e sega ni yalani na kena  
              ibalebale”. 

----------------------- Page 120-----------------------

                                                 112 

      (15)  Ni  via  kilai  na  maliwa  ni  gauna  e  vakayacori  kina  e  2  na  soqoni  ena  
Yavunivakavulewa qo, kevaka e vakadeitaki na gauna me— 

          (a)   siga,  na  siga  ena  tekivu  kina  na  gauna  yalataki  ena  sega  ni  okati,  ia  na  
                iotioti ni siga ena gauna yalataki me na okati; 

          (b)  vula, ena cava na gauna yalataki ena mataka ni siga ena vula oya— 

                 (i)   kevaka e tautauvata na tikinisiga ena vula a tekivu kina, ke tautauvata  
                       na tikinisiga ena vula e rua; se  
                 (ii)  ena iotioti ni siga ni vula ya, kevaka e sega ni vakakina; se 

          (c)  yabaki, ena cava na gauna yalataki ena itekivu ni tikinisiga ni yabaki oya  
               mai na tikinisiga a tekivu oti kina na gauna yalataki ena tikinisiga a tekivu  
               kina. 

      (16)  Kevaka e lavaka na Yavunivakavulewa qo na gauna yalataki me 6 na siga  
se lailai mai na 6 na siga, na Sigatabu kei na olodei e sega ni wiliki ena gauna yalataki. 

      (17)  Kevaka e Sigatabu se olodei na gauna yalataki ena Yavunivakavulewa qo, ena  
toso na gauna yalataki ina siga tarava ka sega ni Sigatabu se olodei. 

      (18)  Kevaka  e  sega  na  gauna  yalataki  me  qaravi  kina  e  dua  na  itavi  e  na  
Yavunivakavulewa qo, na itavi qo me qaravi ena kena gauna totolo duadua, ka me veiganiti  
ena gauna e gadrevi kina. 

      (19)  Kevaka e dua na tamata e tu vua na kaukauwa me tosoya na gauna yalataki  
ena Yavunivakavulewa qo, na kaukauwa qo ena rawa ni vakayagataki ena itekivu se sa  
oti na gauna yalataki, vakavo ke vure cake mai e so na ile ena tikina e veicoqacoqo i na  
vakayagataki ni lawa. 

      (20)  Vakavo ke duatani na ivakamacala ena Yavunivakavulewa qo, ni dua e vakacegu  
mai na nona itutu ka tauyavutaki ena Yavunivakavulewa qo, kevaka e tiko vua na veika e  
gadrevi ena itutu oya, e rawa vua me taura tale na itutu, se me digitaki me vaka e virikotori  
ena Yavunivakavulewa qo. 

       (21)  Na iKuri e tiki ni Yavunivakavulewa qo, kei na veigauna e cavuti kina na  
“Yavunivakavulewa qo” e okati tale ga kina na iKuri. 

      (22)  Kevaka  e  dua  me  vosa  bubului  se  vosa  yalayala  ena  vuku  ni  dua  na  
valenivolavola me vaka e virikotori ena lawa, e dodonu me bubului se yalayala ena tikina  
donu e sa vakarautaki ena iKuri ni Yavunivakavulewa qo. 

----------------------- Page 121-----------------------

                                                  113 

                                      Tabana C—BOKOCI 

                                                 Bokoci 
       164.  Kevaka  e  yalani  ena Tabana  D  ni Wase  qo,  kei  na  so  tale  na  tikina  ena  
Yavunivakavulewa qo, na lawa tabaki qo era sa bokoci, na— 

          (a)   Dikiri ni Veiliutaki Vakamatanitu e Viti 2009;  

          (b)   Dikiri ni iYau kei na kena Vakayagataki 2009;  

          (c)   Dikiri ni Veiqaravi Vakamatanitu 2009;  

          (d)   Dikiri   ni   Valenivolavola   ni   iVukevuke   ni   Peresitedi   kei   na   kena  
                Veisosomitaki 2009; kei na  

          (e)   Dikiri ni Veiqaravi Raraba ni Lawa 2009.  

                                   Tabana D—IDEWADEWA 

                                       Valenivolavola ni Peresitedi 
       165.—(1)  E dina ni sa bokoci na Dikiri ni Veiliutaki Vakamatanitu e Viti 2009, me  
vaka ni a digitaki kina na Peresitedi, ena taura tiko ga na itutu vakaPeresitedi ena balavu ni  
gauna e vakarautaki ena Dikiri ni Veilutaki Vakamatanitu e Viti 2009, ka kevaka e tosoi na  
nona veiqaravi me na vakamuria na kena iwalewale e virikotori ena Yavunivakavulewa qo. 

       (2)  Na Peresitedi a digitaki ena Dikiri ni Veiliutaki Vakamatanituni e Viti 2009, me na  
vakayagataka tiko ga na kaukauwa e tiko vua (okati kina na buli lawa ena veivakasalataki  
ni Boseyaco) ka soli vua ena Dikiri ni Veiliutaki Vakamatanitu e Viti 2009, me yacova na  
imatai ni dabe ni Palimedi ena Yavunivakavulewa qo. 

       (3)  Kevaka sa lala na itutu ni Peresitedi ni bera na imatai ni dabe ni Palimedi ena  
Yavunivakavulewa qo, me na digitaki tale e dua me taura na itutu me vaka e virikotori  
ena Dikiri ni Veiliutaki Vakamatanitu e Viti 2009. 

       (4)  E dina ni sa bokoci na Dikiri ni Valenivolavola ni iVukevuke ni Peresitedi kei na  
kena Veisosomitaki 2009, me yacova na imatai ni dabe ni Palimedi ena Yavunivakavulewa  
qo, kevaka sa lala na valenivolavola ni Peresitedi se gole e vanuatani se ena dua tale  
na inaki ka sega ni qarava rawa kina na nona itavi, sa na taura vakatawa na itutu qo o  
Navosavakadua. 

                                Paraiminisita kei na Minisita ni Boseyaco 
       166.—(1)  E dina ni sa bokoci na Dikiri ni Veiliutaki Vakamatanitu e Viti 2009, na  
Paraiminisita kei ira na Minisita e digitaki ena Dikiri ni Veiliutaki Vakamatanitu e Viti  
2009 me na taura tiko ga na itutu vakaParaiminisita kei iratou na lewe ni Boseyaco me  
yacova ni sa dua na Paraiminisita vou e taura na itutu me vaka e virikotori ena tikina 93  
ena Yavunivakavulewa qo. 

       (2)  Na Paraiminisita kei ira na Minisita mera vakayagataka tiko ga na kaukauwa  
e  soli  vei  ira  ena  Dikiri  ni  Veiliutaki  Vakamatanitu  e  Viti  2009,  me  yacova  ni  sa  
dua  na  Paraiminisita  vou  e  sa  taura  na  itutu  me  vaka  e  virikotori  ena  tikina  93  ena  
Yavunivakavulewa qo.  

----------------------- Page 122-----------------------

                                                  114 

       (3)  E dina ni virikotori ena Yavunivakavulewa qo, ka dina tale ga ni sa bokoci na  
Dikiri ni Veiliutaki Vakamatanitu e Viti 2009, ia ena taurivaki tiko ga me yacova na imatai  
ni dabe ni Palimedi me vaka e virikotori ena Yavunivakavulewa qo. 

       (4)  E dina ni virikotori ena Yavunivakavulewa qo, ni sa bokoci na lawa ena Tabana  
C ni Wase qo, ia na lawa veivuke mera na buli me veiganiti kei na lawa, ivakaro kei na  
ituvatuva e vakayagataki ni se bera ni taurivaki na Yavunivakavulewa qo me yacova na  
i sevu ni dabe ni imatai ni dabe ni Palimedi ena Yavunivakavulewa qo. 

  Vakailesilesi ena valenivolavola ni lewenivanua se na Matabose ni Valenivolavola ni Yavunivakavulewa 
       167.—(1)  Kevaka e dua e digitaki me taura se taura vakatawa e dua na itutu ena  
valenivolavola ni lewenivanua ni bera na tikinisiga me taurivaki kina na Yavunivakavulewa  
qo, mai na gauna e taurivaki kina na Yavunivakavulewa qo, me na taura se taura vakatawa  
tiko ga na valenivolavola ni lewenivanua e tauyavutaki ena Yavunivakavulewa qo me  
vaka ga a digitaki ena tuvatuva ni Yavunivakavulewa qo, ka sa na tauri ni sa vosa bubului  
se yalayala oti me vaka e virikotori ena lawa; ia o ira era dodonu mera vakacegui mai na  
nodra itutu ena veika e virikotori ena lawa. 

       (2)  Na tikina qo e sega ni oka kina na kaukauwa e soli ena Yavunivakavulewa qo  
me vakarautaka na lawa me bokoca e dua na valenivolavola se me vakaceguya e dua na  
vakailesilesi taura tiko se taura vakatawa e dua na itutu. 

       (3)  E dina ni virikotori ena Yavunivakavulewa qo, ia na veiqaravi, kaukauwa se  
na itavi ni Matabose ni Valenivolavola ni Yavunivakavulewa me na vakayacora tiko na  
Paraiminisita, me yacova na isevu ni dabe ni imatai ni Palimedi ena Yavunivakavulewa  
qo.  

       (4)  Me kua na lomatarotaro, o ira na lewena na Matabose ni Valenivolavola ni  
Yavunivakavulewa e vakamacalataki tiko ena tikina 132 (2)(d) kei na (e), me na digitaki  
ni sa oti na isevu ni dabe ni imatai ni Palimedi ena Yavunivakavulewa qo, kei na Matabose  
ni Valenivolavola ni Yavunivakavulewa e sega ni dodonu mera bose me yacova ni sa  
vakayacori oti na isevu ni dabe ni imatai ni Palimedi ena Yavunivakavulewa qo.  

       (5)  E dina ni virikotori ena Yavunivakavulewa qo, ia na tikina 79(8), 108(2), 116(12),  
117(13), 121(15), 127(8), 129(8), 130(8), 131(6) kei na 152(7) ena qai taurivaki ena imatai  
ni Janueri, 2014. 

                                             Veika vakailavo 
       168.  E  dina  ni  sa  bokoci  na  Dikiri  ni  iYau  kei  na  kena Vakayagataki  2009  kei  
na  veitikina  ena Wase  7  ni Yavunivakavulewa  qo,  ia  na  Dikiri  ni  iYau  kei  na  kena  
Vakayagataki 2009 na taurivaki tiko me yacova na isevu ni dabe ni imatai ni Palimedi  
ena Yavunivakavulewa qo. 

                                      iTavi ni Palimedi kei na Sipika 
       169.—(1)  E dina ni sa bokoci na lawa ena Tabana C ni Wase qo, ia na itavi me  
qarava na Sipika ena Yavunivakavulewa qo, na qarava na Paraiminisita me yacova na  
isevu ni dabe ni imatai ni Palimedi ena Yavunivakavulewa qo. 

----------------------- Page 123-----------------------

                                                  115 

       (2)  E dina ni sa bokoci na lawa ena Tabana C ni Wase qo, ia na itavi me qarava na  
Palimedi ena Yavunivakavulewa qo, na qarava na Boseyaco me yacova na isevu ni dabe  
ni imatai ni Palimedi ena Yavunivakavulewa qo. 

       (3)  E dina ni virikotori ena Yavunivakavulewa qo, na kaukauwa se itavi me qarava  
na iLiuliu ni iToniveisaqa ena Yavunivakavulewa qo, me na qarava na Paraiminisita me  
yacova na isevu ni dabe ni imatai ni Palimedi ena Yavunivakavulewa qo. 

                                               Veidigidigi 
       170.—(1)  E dina ni vakamacalataki ena Wase 4 ni Yavunivakavulewa qo, na imatai  
ni veidigidigi ni lewenipalimedi ena Yavunivakavulewa qo, me na vakayacori ena tikinisiga  
e vakadeitaka na Peresitedi, ena ivakasala ni Paraiminisita, ia na imatai ni veidigidigi me  
kua ni bera mai na ika30 ni Seviteba, 2014. 

       (2)  Ena isevu ni dabe ni imatai ni Palimedi ena Yavunivakavulewa qo, na tikinisiga  
me na qaravi kina na veidigidigi me na kaburaka na Peresitedi me kua ni lailai mai na 60  
na siga ni bera na veidigidigi. 

       (3)  iVakaro tabaki ni veidigidigi ni lewenipalimedi ena Yavunivakavulewa qo, me  
na solia na Peresitedi ena ivakasala ni Paraiminisita, ia na iVakaro tabaki me soli me kua  
ni lailai mai na 44 na siga ni bera na veidigidigi.  

       (4)  Ena isevu ni dabe ni imatai ni Palimedi ena Yavunivakavulewa qo, na iotioti ni  
siga me ciqomi kina na mata me duri ena veidigidigi me 30 na siga ni bera na veidigidigi. 

       (5)  Me yacova na gauna me na qai digitaki kina na Matabose ni Veidigidigi se na  
iLiuliu ni Veidigidigi ena Yavunivakavulewa qo, na itavi ni Matabose ni Veidigidigi se  
na iLiuliu ni Veidigidigi me na qarava tiko mada na Vunivola Tudei e vakarurugi vua na  
Valenivolavola ni Veidigidigi. 

                                      Veisosomitaki ni valenivolavola 
       171.—(1)  Na  valenivolavola  era  tauyavutaki  ena Yavunivakavulewa  qo,  mera  
na  valenivolavola  kilai  vakalawa  ni  valenivolavola  era  a  tauyavu  ni  bera  ni  tauri  na  
Yavunivakavulewa qo.  

       (2)  Ena  veidigitaki  ena Yavunivakavulewa  qo,  na  iLiuliu  ni Veidigidigi  me  na  
isosomi kilai vakalawa ni valenivolavola ni Vunivola ni Volayaca ni Veidigidigi me vaka  
e virikotori ena Dikiri ni Veidigidigi(Volayaca ni Veidigidigi) 2012 kei na valenivolavola  
ni Vunivola ena Dikiri ni Soqosoqo Vakapolitiki (Volayaca,Vakarau,Veivakailavotaki,  
Vakamacalataki) 2013. 

                                  Taqomaki ni dodonu kei na kena itavi 
       172.—(1)  Kevaka  e  duatani  na  kena  ivakamacala  ena  Yavunivakavulewa  
qo,  na  dodonu  kei  na  itavi  taucoko  e  vakayagataki  tiko  mai  ni  bera  ni  taurivaki  na  
Yavunivakavulewa  qo,  mera  taurivaki  tiko  ga  mera  dodonu  ka  itavi  ni  Matanitu  ena  
Yavunivakavulewa qo. 

----------------------- Page 124-----------------------

                                              116 

      (2)  Na ivola ni veivakadonui, laiseni, dodonu se dua na veiqaravi e vakayacora na  
Matanitu vua e dua na tamata, ni bera ni taurivaki na Yavunivakavulewa qo, ena vakabau  
tiko ga.  

       (3) Na vakatulewa taucoko e soli ni bera ni taurivaki na Yavunivakavulewa qo  
mai vua e dua ena lawa a bokoci ena Tabana C ni Wase qo, a taurivaki ni se bera ni  
taurivaki na Yavunivakavulewa qo, ena vakabau tiko ga ena gauna sa taurivaki kina na  
Yavunivakavulewa qo, me vaka e solia e dua na matabose se tamata e vakamacalataki  
ena Yavunivakavulewa qo. 

      (4)  Na veilewai taucoko a qarava na matabose se dua na tamata ena lawa a mai  
bokoci ena Tabana C ni Wase qo, e sa tekivu ka se bera ni vakatulewataki ena gauna e  
taurivaki kina na Yavunivakavulewa qo, e na tomani tiko ena gauna sa taurivaki kina na  
Yavunivakavulewa qo, me vaka ga na kena rogoci tiko mai ena matabose se tamata e  
vakamacalataki ena Yavunivakavulewa qo.  

      (5)  Kevaka e dua na kudru e kau cake vua na Matabose ni Dodonu ni Tamata e  
tauyavutaki ena Dikiri ni Matabose ni Dodonu ni Tamata 2009, se bera ni vakatulewataki  
ena gauna e taurivaki kina na Yavunivakavulewa qo, ena tomani tiko ga na kena dikeva  
na Matabose ni Dodonu ni Tamata kei na Valuti ni Veivakaduiduitaki e tauyavutaki ena  
tikina 45 ni Yavunivakavulewa qo, ia na kudru e kau cake vua na Matabose ni Dodonu  
ni Tamata kei na Valuti ni Veivakaduiduitaki ni sa oti na ika21 ni Okosita 2013 me na  
yalani ga ena veika e sa yaco sa yaco oti mai na ika21 ni Okosita 2013, ia na Matabose  
ni Dodonu ni Tamata kei na Valuti ni Veivakaduiduitaki ena sega ni rawa ni dikeva e dua  
na kudru e kau cake vua ni sa oti na ika21 ni Okosita 2013 kevaka na kudru e baleta na  
veika e yaco ni se bera na ika21 ni Okosita 2013. 

                                        Taqomaki ni lawa 
      173.—(1)  Vakavo  ke  yalani  ena  wasetiki  (2),  na  lawa  tabaki  taucoko  e  sa  
vakayagataki ni bera ni taurivaki na Yavunivakavulewa qo, (sega ni okati kina na lawa  
e vakamacalataki ena Tabana C ni Wase qo) ena taurivaki tiko me vaka ga e buli ena  
Yavunivakavulewa qo, ka me ra moici ka vakaibalebaletaki vakavinaka me veidonui kei  
na Yavunivakavulewa qo. 

      (2)  E  dina  ni  virikotori  ena Yavunivakavulewa  qo,  na  Poromoliqeti,  Dikiri  se  
iTukutuku (sega ni okati kina na lawa e vakamacalataki ena Tabana C ni Wase qo) kei na  
lawa veivuke a buli ena Poromoliqeti, Dikiri se na iTukutuku qo— 

         (a)   tauyavutaki se na rawa ni tauyavutaki ena ika5 ni Tiseba, 2006 me yacova  
               na isevu ni dabe ni imatai ni Palimedi ena Yavunivakavulewa qo; kei na 

         (b)   taurivaki  tiko  mai  ka  sega  ni  bokoci  se  sosomitaki  vua  e  dua  tale  na  
               Poromoliqeti,  Dikiri  se  na  iTukutuku  se  na  lawa  veivuke  a  buli  ena  
               Poromoliqeti, Dikiri se na iTukutuku qo, 

      me na tomani tiko ga. 

----------------------- Page 125-----------------------

                                              117 

      (3)  E dina ni virikotori ena Yavunivakavulewa qo, ia na Poromoliqeti, Dikiri se  
iTukutuku (sega ni okati kina na lawa e vakamacalataki ena Tabana C ni Wase qo) kei na  
lawa veivuke a buli Poromoliqeti, Dikiri se na iTukutuku qo ka— 

         (a)   tauyavutaki se rawa ni tauyavutaki ena ika5 ni Tiseba, 2006 me yacova na  
               imatai ni dabe ni Palimedi ena Yavunivakavulewa qo; ka 

         (b)   taurivaki  tiko  mai  ka  sega  ni  bokoci  se  sosomitaki  vua  e  dua  tale  na  
               Poromoliqeti,  Dikiri  se  na  iTukutuku  se  na  veilawa  lalai  a  buli  ena  
               Poromoliqeti, Dikiri se na iTukutuku qo, 

      e rawa ni veisautaka na Palimedi ni sa taurivaki na Yavunivakavulewa qo, ia na  
      veisau qo ena sega ni— 

                (i)   vauca na veika sa yaco oti; 

                (ii)  bokoca na vakatulewa e sa tau oti ena lawa qo; se 

                (iii)  solia na ivakayaga, isau ni vakacaca, isau ni veivuke se na isau ni  
                      vakavinakataki vua e dua na tamata e tarai ena lawa e vakamacalataki  
                      ena tikina qo, 

       (4)  E dina ni virikotori ena Yavunivakavulewa qo, ia e sega ni dua na mataveilewai  
se  na  mataveivaqaqai  (oka  kina  na  mataveilewai  se  mataveivaqaqai  e  tauyavutaki  se  
tomani tiko ena Yavunivakavulewa qo) me na ciqoma, rogoca, vakatulewataka se ena dua  
na gaunisala e nanuma, se me soli ivakaro se isau ni vakavinakataki ena dua na veilewai  
e kau cake mai me saqata se kauta mai e so na vakatataro me baleta na— 

         (a)   kena  donu  vakalawa  e  dua  na  Poromoliqeti,  Dikiri  se  na  iTukutuku  se  
               na lawa veivuke e buli ena Poromoliqeti, Dikiri se na iTukutuku qo (oka  
               kina na kedra veitikina kece) e tauyavutaki se na rawa ni tauyavutaki ena  
               ika5 ni Tiseba, 2006 me yacova na isevu ni dabe ni imatai ni Palimedi ena  
               Yavunivakavulewa qo; 

         (b)   kena veivadonui ena vuku ni Yavunivakavulewa qo na Poromoliqeti, Dikiri  
               se na iTukutuku se na lawa veivuke e buli ena Poromoliqeti, Dikiri se na  
               iTukutuku qo (oka kina na kedra veitikina kece) e tauyavutaki se na rawa ni  
               tauyavutaki ena ika5 ni Tiseba, 2006 me yacova na isevu ni dabe ni imatai  
               ni Palimedi ena Yavunivakavulewa qo; 

         (c)   kena sega ni salavata kei na Yavunivakavulewa qo oka kina na veitikina ena  
               Wase 2 ena Yavunivakavulewa qo na Poromoliqeti, Dikiri se na iTukutuku  
               se na lawa veivuke e buli ena Poromoliqeti, Dikiri se na iTukutuku qo (oka  
               kina na kedra veitikina kece) e tauyavutaki se na rawa ni tauyavutaki ena  
               ika5 ni Tiseba, 2006 me yacova na isevu ni dabe ni imatai ni Palimedi ena  
               Yavunivakavulewa qo; se 

----------------------- Page 126-----------------------

                                               118 

         (d)   lewa  se  na  veivadonui,  se  na  ivalavala  e  vakayacori  se  na  lewa  e  rawa  
               me  vakayacori  se  vakadonui,  se  na  ivalavala  e  rawa  ni  vakayacori  ena  
               Poromoliqeti,  Dikiri  se  na  iTukutuku  se  na  lawa  veivuke  e  buli  ena  
               Poromoliqeti, Dikiri se na iTukutuku qo (oka kina na kedra veitikina kece)  
               e tauyavutaki se na rawa ni tauyavutaki ena ika5 ni Tiseba, 2006 me yacova  
               na isevu ni dabe ni imatai ni Palimedi ena Yavunivakavulewa qo. 

      (5)  E dina ni virikotori ena Yavunivakavulewa qo, ka dina tale ga ni sa bokoci  
na Dikiri ni Veiqaravi Raraba ni Lawa 2009, ia na wasetiki (3) (4) (5) (6) kei na (7) ka  
virikotori ena tikina 5 ena Dikiri ni Veiqaravi Raraba ni Lawa 2009 sa na tomani tiko ga  
ka na vakabau vei na Poromoliqeti, Dikiri se na iTukutuku se na lawa veivuke e buli ena  
Poromoliqeti, Dikiri se na iTukutuku qo (oka kina na kedra veitikina kece) e tauyavutaki  
se na rawa ni tauyavutaki ena ika5 ni Tiseba, 2006 me yacova na isevu ni dabe ni imatai  
ni Palimedi ena Yavunivakavulewa qo.  

      (6)  Na lawa tabaki sa buli ka se bera ni taurivaki ena tikinisiga sa taurivaki kina na  
Yavunivakavulewa qo, me na taurivaki ena sala e veiganiti vei ira, ka me na vakayagataki  
me vaka e virikotori ena Yavunivakavulewa qo.  

                                        Veilewai vakalawa 
       174.—(1)  Na mataveilewai a tauyavutaki ena Dikiri ni Veiqaravi Raraba ni Lawa  
2009, me na tomani tiko ga. 

      (2)  Na veilewai ena mataveilewai a tauyavutaki ena Dikiri ni Veiqaravi Raraba  
ni  Lawa  2009  sa  tekivutaki  ka  se  bera  ni  vakatulewataki  ena  gauna  e  taurivaki  kina  
na Yavunivakavulewa  qo,  me  na  tomani  tiko  ga  me  vaka  ga  e  taurivaki  mai  ena  
Yavunivakavulewa qo.  

      (3)  E dina ni virikotori ena Yavunivakavulewa qo, na tikina 23, 23A, 23B, 23C kei  
na 23D ni Dikiri ni Veiqaravi Raraba ni Lawa 2009 me na tomani tiko ga, ka na sega ni  
rawa ni veisautaki, railesuvi se bokoci, kei na mataveilewai a tauyavutaki se tomani tiko  
ena Yavunivakavulewa qo, e sega ni tu vua na kaukauwa vakalawa me— 

         (a)   ciqoma, rogoca se vakatulewataka e dua na tikina e sega ni wili kina na  
               veiqaravi ni mataveilewai ena Dikiri ni Veiqaravi Raraba ni Lawa 2009; se  
               ena Poromoliqeti, Dikiri, iTukutuku se ena veilawa tabaki tale e so; se  

          (b)  ciqoma, rogoca se vakatulewataka e dua na veilewai sa bokoci ena Dikiri  
               ni Veiqaravi Raraba ni Lawa 2009, se ena Poromoliqeti, Dikiri, iTukutuku  
               se ena veilawa tabaki tale e so. 

----------------------- Page 127-----------------------

                                               119 

                                             IKURI 

                      VOSA BUBULUI KEI NA VOSA YALAYALA 

                                      Tabana A—Yalodina 

VOSA BUBULUI ENA YALODINA 
O  yau  o,  ........................,  au  sa  bubuluitaka  niu  na  dinata  ka  qarava  ena  yalodina  na  
vanua o Viti kei na lawa ni vanua, meu na doka, rokova ka tutaka naYavunivakavulewa  
e Viti. Ni vukei au, noqu Kalou!  

VOSA YALAYALA ENA YALODINA 
O yau o,,........................, au sa yalataka mai na vuniyaloqu taucoko niu na dinata ka  
qarava ena yalodina na vanua o Viti kei na lawa ni vanua, meu na doka, rokova ka tutaka  
na Yavunivakavulewa e Viti. 

                                     Tabana B—Vakaitutu 

VOSA BUBULUI NI PERESITEDI 
O yau o, ................................., au sa bubuluitaka niu na dinata ka qarava ena yalodina  
na vanua o Viti, au na doka, rokova ka tutaka na Yavunivakavulewa e Viti kei na lawa  
ni Matanitu e Viti; au na qarava na vanua o Viti kei na kena umatamata, au bubuluitaka  
niu na tutaka na dodonu ni tamata yadua, kau na qarava ena yalodina na vanua o Viti ena  
valenivolavola ni Peresitedi. Ni vukei au, noqu Kalou! 

VOSA YALAYALA NI PERESITEDI 
O yau o, ................................. au sa yalataka mai na vuniyaloqu taucoko niu na dinata ka  
qarava ena yalodina na vanua o Viti, au na doka, rokova ka tutaka na Yavunivakavulewa  
e Viti kei na lawa ni Matanitu e Viti; au na qarava na vanua o Viti kei na kena umatamata,  
au yalataka niu na tutaka na dodonu ni tamata yadua, kau na qarava ena yalodina na  
vanua o Viti ena valenivolavola ni Peresitedi.  

VOSA BUBULUI NI MINISITA 
O   yau   o,   ......................................   au   sa   digitaki   meu   Paraiminisita/Minisita,   au  
bubuluitaka niu na qarava ena yalodina na vanua o Viti, au na doka, rokova ka tutaka na  
Yavunivakavulewa kei na lawa ni Matanitu e Viti; au bubuluitaka niu na maroroya na  
irogorogo ni valenivolavola ena kena ivakatagedegede cecere duadua, meu daunivakasala  
vinaka, meu maroroya na itukutuku bibi sa nuitaki vei au, meu na qarava na noqu itavi  
ena yaloqu taucoko kei na noqu igu taucoko. Ni vukei au, noqu Kalou! 

VOSA YALAYALA NI MINISITA 
O yau o, ...................................... au sa digitaki meu Paraiminisita/Minisita, au yalataka  
mai na vuniyaloqu taucoko niu na dinata ka qarava ena yalodina na vanua o Viti, au na  
doka, rokova ka tutaka na Yavunivakavulewa kei na lawa ni Matanitu e Viti; au yalataka  
niu  na  maroroya  na  irogorogo  ni  valenivolavola  ena  kena  ivakatagedegede  cecere  
duadua, meu daunivakasala vinaka, meu maroroya na itukutuku bibi sa nuitaki vei au,  
ka meu na qarava na noqu itavi ena yaloqu taucoko kei na noqu igu taucoko. 

----------------------- Page 128-----------------------

                                                 120 

VOSA BUBULUI NI DAUNILEWA 
O yau o, ................................ au bubuluitaka ena itutu vakadaunilewa ena mataveilewai  
e Viti,  niu  na  qarava  ena  yalodina  na  matanitu  o Viti,  au  na  doka,  rokova  ka  tutaka  
naYavunivakavulewa  kei  na  lawa  ni  Matanitu  e  Viti,  au  bubuluitaka  niu  na  tutaka  
na lawa kei na dodonu ni tamata yadua, au na sega ni rere se veivakaduiduitaki ena  
vakatulewataki vakasavasava ni lawa, ena vakamuri vakavinaka ni Yavunivakavulewa  
kei na lawa. Ni vukei au, noqu Kalou!  

VOSA YALAYALA NI DAUNILEWA 
O yau, o, ................................ au yalataka mai na vuniyaloqu taucoko niu na dinata ka  
qarava ena yalodina na itutu vakadaunilewa ena mataveilewai e Viti, niu na qarava ena  
yalodina na matanitu o Viti, au na doka, rokova ka tutaka na Yavunivakavulewa kei na  
lawa ni Matanitu e Viti, au yalataka niu na tutaka na lawa kei na dodonu ni tamata yadua,  
au na sega ni rere se veivakaduiduitaki ena vakatulewataki vakasavasava ni lawa ena  
vakamuri vakavinaka ni Yavunivakavulewa kei na lawa e Viti.  

VOSA BUBULUI NI LEWENIPALIMEDI 
O yau o, ................................ au bubuluitaka ena itutu ni lewenipalimedi e Viti, niu na  
qarava ena yalodina na matanitu o Viti, au na doka, rokova ka tutaka naYavunivakavulewa  
kei  na  lawa  ni  Matanitu  e Viti,  au  bubuluitaka  niu  na  tutaka  na  lawa  kei  na  dodonu  
ni  tamata  yadua,  au  bubuluitaka  niu  na  qarava  ena  yalodina  na  noqu  itavi  ena  kena  
vakamuri vakavinaka na Yavunivakavulewa kei na lawa e Viti. Ni vukei au, noqu Kalou! 

VOSA YALAYALA NI LEWENIPALIMEDI 
O  yau  o,  ................................  au  yalataka  mai  na  vuniyaloqu  taucoko  niu  na  dinata  
ka qarava ena yalodina na itutu ni lewenipalimedi e Viti, niu na qarava ena yalodina  
na matanitu o Viti, au na doka, rokova ka tutaka na Yavunivakavulewa kei na lawa ni  
Matanitu e Viti, au yalataka niu na tutaka na lawa kei na dodonu ni tamata yadua, au  
yalataka niu na qarava ena yalodina na noqu itavi ena kena vakamuri vakavinaka na  
Yavunivakavulewa kei na lawa e Viti.  

VOSA BUBULUI NI SIPIKA/IVUKEVUKE NI SIPIKA NI PALIMEDI 
O yau o, ................................ au bubuluitaka ena itutu ni Sipika/iVukevuke ni Sipika ni  
Palimedi, niu na qarava ena yalodina na matanitu o Viti, au na doka, rokova ka tutaka na  
Yavunivakavulewa kei na lawa ni Matanitu e Viti, au bubuluitaka niu na tutaka na lawa  
kei na dodonu ni tamata yadua, au bubuluitaka niu na maroroya na irogorogo ni Palimedi  
ena kena ivakatagedegede cecere duadua, au na sega ni rere se veivakaduiduitaki ena  
vakatulewataki  vakasavasava  naYavunivakavulewa  kei  na  lawa.  Ni  vukei  au,  noqu  
Kalou!  

----------------------- Page 129-----------------------

                                               121 

VOSA YALAYALA NI SIPIKA/IVUKEVUKE NI SIPIKA NI PALIMEDI 
O yau o, ................................ au yalataka mai na vuniyaloqu taucoko niu na dinata ka  
qarava ena yalodina na itutu ni Sipika/iVukevuke ni Sipika ni Palimedi, niu na qarava  
ena yalodina na matanitu o Viti, au na doka, rokova ka tutaka na Yavunivakavulewa kei  
na lawa ni Matanitu e Viti, au yalataka niu na tutaka na lawa kei na dodonu ni tamata  
yadua, au yalataka niu na maroroya na irogorogo ni Palimedi ena kena ivakatagedegede  
cecere duadua, au na sega ni rere se veivakaduiduitaki ena vakatulewataki vakasavasava  
na Yavunivakavulewa kei na lawa.  

----------------------- Page 130-----------------------

                                       122 

          VOSAVAKADEWATAKI NI YAVUNIVAKAVULEWA  

                    VAKAITAUKEI/VAKAPERETANIA 

Berisita – Barristers  
Boseyaco – Cabinet 
Bubului – Oath 

Daireketa ni Daunivebeitaki ni Matanitu – Director of Public Prosecution  
Daunifika	Levu	–	Auditor	General 
Daunilawa – Legal Practitioner 
Daunilawa Levu – Solicitor General  
Daunilewa	–	Judges/Judicial	Officers	 
Daunilewa ni Mataveilewai e Ra – Magistrates 
Dauniveisusu – Legal Guardian  
Dodonu – Rights 
Dodonu ni Tamata – Human Rights 
iDole	–	Benefits	 
Dikiri – Decree 
Dikiri ni Basulawa 2009 – Crimes Decree 2009 
Dikiri ni Daunilawa 2009 – Legal Practitioners Decree 2009 
Dikiri  ni  Matabose  ni  Dodonu  ni  Tamata  2009  –  Human  Rights  Commission  
Decree 2009 
Dikiri   ni   Soqosoqo     Vakapolitiki    (Volayaca,    iVakarau,    Veivakailavotaki,  
Vakamacalataki)   2013   –   Political   Parties   (Registration,   Conduct,   Funding,  
Disclosure) Decree 2013  
Dikiri ni Valenivolavola ni Vukevuke ni Peresitedi kei na Veisosomitaki 2009 –  
Office	of	the	Vice	President	and	Succession	Decree	2009 
Dikiri ni Veidigidigi (Volayaca ni Veidigidigi) 2012 – Electoral (Registration of  
Voters) Decree 2012 
Dikiri ni Veiliutaki Vakamatanitu e Viti 2009 – Executive Authority Decree 2009 
Dikiri ni Veiqaravi Raraba ni Lawa 2009 – Administration of Justice Decree 2009  
Dikiri ni Veiqaravi Vakamatanitu 2009 – State Services Decree 2009 
Dikiri ni Yalani ni Veika e Lavaki me Qaravi kina na VeikaVakapolitiki 2010 –  
Limitation of Liability for Prescribed Political Events Decree 2010 
Dikiri ni iYau kei na kena Vakayagataki 2009 – Revenue and Expenditure Decree  
2009 
Digidigi vuni – Secret ballot 

Gacagaca	ni	vale	–	fittings 
Galala – Freedom 
Galala ni tamata – Personal Liberty  

Kabani Vakalawataki – Registered Company 
Kaukauwa ni Buli Lawa – Legislative Authority 

----------------------- Page 131-----------------------

                                     123 

Kasi – Natural gases  
Kawatamata– Ethnicity  
Komada iLiuliu ni Mataivalu – Commander-in-Chief 
Komisina ni Ovisa – Commissioner of Police 
iKuri – Schedule 

Lawalevu kei Vuravura – International Laws 
Lawa ni Dodonu – Bill of Rights 
Lawa Raraba – Common Law 
Lawasau - Regulation  
Lawa Tabaki – Written Law 
Lawa Vakaturi - Bill 
Lawa Veitikivi - Similar laws  
Lawatiki - By-law  
Lawatu- Act 
iLiuliu ni iToniveisaqa – Opposition Leader 
iLiuliu ni Veidigidigi – Supervisor of Election 
Lisitiki – Sub-Lease/Sub-Tenancy 

Matabose – Commission 
Matabose ni Bula – Medical Board  
Matabose ni Cakacaka Vakamatanitu – Public Service Commission 
Matabose ni Dodonu ni Tamata kei na Valuti ni Veivakaduiduitaki – Human rights  
and Anti-Discrimination Commission 
Matabose ni Mataveilewai – Judicial Service Commission 
Matabose ni Vakatulewataka na Veiqaravi e Viti – Local Authority 
Matabose	 ni	 Valenivolavola	 ni	 Yavunivakavulewa	 –	 Constitutional	 Offices	 
Commission 
Matabose ni Veidigidigi- Electoral Commission 
Matabose ni Veiqaravi Vakadodonu kei na Veiqaravi Savasava – Accountability  
and Transparency Commission 
Matabose ni Veivosoti – Mercy Commission 
Matabose ni Veivuke Vakalawa – Legal Aid Commission 
Matabose Vakalawa Tuvakaikoya – Independent Legal Services Commission 
Matabose Tuvakaikoya – Statuary authority  
Matailawalawa – Federation 
Matanitu Vakavuravura – Secular state 
Matatamata – Race  
Mata Vakaturi – Candidate  
Mataveilewai – Judicial/Court  
Mataveilewai Cecere – Supreme Court 
Mataveilewai e Cake – High Court 
Mataveilewai e Ra – Magistrate Court 
Mataveilewai lalai – Subordinate courts 
Mataveilewai ni Kudru ni Veidigidigi – Court of Disputed Returns 

----------------------- Page 132-----------------------

                                       124 

Mataveilewai ni Rogokudru – Court of Appeal 
Mataveivaqaqai – Tribunal  
Minisita – Minister 
Mosoni	ni	tawa	veivakabauti	–	Motion	of	no	confidence	 

Navosavakadua – Chief Justice 
Na veidigidigi ni lewenivanua volayaca me baleta e dua na vakatutu – referendum 
Na  veilewai  e  vakayacori  vakamatau,  vakayacori  raraba,  ka  me  rogoca  na  
mataveilewai tuvakaikoya ka sega ni tokona e dua na ilawalawa – fair trial 

Oco – Allowance  

Paraiminisita – Prime Minister 
Peresitedi – President 
Poromoleqeti – Promulgation 
Poromoliqeti  ni  Tamata  Cakacaka  2007  –  Employment  Relations  Promulgation  
2007 
Public	office	–	Valenivolavola	ni	lewenivanua 
Public	officer	–	Vakailesilesi	ena	valenivolavola	ni	lewenivanua 

Qele lisitaki – lease 
Qele saumi – tenancy 
Qele volivakadua – Freehold Land 

iSau ni Veiqaravi – Remuneration 
Sipika – Speaker of Parliament 
Soqosoqo	ni	Tamata	Dauveivakacakacakataki	–	Council	or	Affiliation	of	Employers	 
Soqosoqo ni Tamata Cakacaka – Trade Union 
Soqosoqo vakapolitiki – Political Parties 

Tabacakacaka ni iLavo – Ministry of Finance 
Tabana ni Ovisa – Fiji Police Force 
Tabana – Part 
Tabana ni Veitaqomaki – Disciplinary Forces 
Tikina – Section  
Tikobulabula – Public health  
Tikoleqa Vakamatanitu – State of emergency 
iTukutuku – Declaration  
iTukutuku Tabaki Vakamatanitu – Gazette 
iTuvatuva ni Palimedi – Standing Orders 

Umailavo Cokovata ni Matanitu – Consolidated Fund 
Umatamata - Nationality  

----------------------- Page 133-----------------------

                                      125 

Vakabesebese – Strike 
Vakailesilesi	ena	valenivolavola	ni	lewenivanua	–	Public	office 
Valenivolavola	ni	lewenivanua	–	Public	officer	 
Valenivolavola	Vakamatanitu	–	State	office	 
iVakaro Tabaki ni Veidigidigi – Writs for election 
Veidigidigi – General elections 
Veidigidigi tubukoso – By-election  
Veidinadinati – Agreement 
Veilewai ni basulawa – Criminal proceedings  
Veilewai ni veileti – Civil proceedings  
Veiliutaki Vakamatanitu – Executive 
Veiqaravi Raraba – Administration/Administrative 
Veitaqomaki Vakamatanitu – National security 
Veivagalalataki – Immunity 
Virisova – Early Childhood Education 
Vosanisucu – primary language/mother tongue 
Veivolitaki	Vakabutobuto	ni	Tamata	–	Human	Trafficking 
iVola ni Volayaca ni Veidigidigi – National Common Register for Voters  
Vunilawa – Attoney General 
Vunivola Levu ni Palimedi – Secretary General to Parliament 
Vunivola Levu ni Mataveilewai e Cake – Chief Registrar  
Vunivola Tudei – Permanent Secretary 

iWalewale ni Veidigidigi – Electoral System  
iWalewale ni Veidigidigi Veiraurau – Proportional Representation System 
Wase – Chapter  
Wasetiki – Subsection  

Yalayala	–	Affirmation 
iYau – Revenue  
iYaubula – Minerals  
Yavunivakavulewa – Constitution 
Yaya	tudei	ni	vale	–	fixtures 
